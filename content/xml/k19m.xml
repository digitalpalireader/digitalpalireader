<?xml version="1.0"?>
<body>
  <p>[06].. namo tassa bhagavato arahato sammāsambuddhassa.. </p>
  <ha>
    <han> khuddakanikāye </han>
    <h0>
      <h0n> </h0n>
      <h1>
        <h1n> </h1n>
        <h2>
          <h2n> milindapañhapāḷi </h2n>
          <h3>
            <h3n> </h3n>
            <h4>
              <h4n> </h4n>
              <p>[03] 1^b^.^eb^ </p>
              <p>[21] milindo ^a^V0.0001^ea^ ^a^P0.0001^ea^ ^a^M0.0001^ea^ nāma so rājā,  sāgalāyaṃ puruttame. </p>
              <p>[22] upagañchi nāgasenaṃ, gaṅgā ca {gaṅgāva (sī0 pī0)} yathā sāgaraṃ.. </p>
              <p>[21] āsajja rājā citrakathiṃ, ukkādhāraṃ tamonudaṃ. </p>
              <p>[22] apucchi nipuṇe pañhe, ṭhānāṭṭhānagate puthū.. </p>
              <p>[21] pucchā visajjanā {vissajjanā (sī0 pī0)} ceva, gambhīratthūpanissitā. </p>
              <p>[22] hadayaṅgamā kaṇṇasukhā, abbhutā lomahaṃsanā.. </p>
              <p>[21] abhidhammavinayogāḷhā, suttajālasamattitā. </p>
              <p>[22] nāgasenakathā citrā, opammehi nayehi ca.. </p>
              <p>[21] tattha ^a^V0.0002^ea^ ñāṇaṃ paṇidhāya, hāsayitvāna mānasaṃ. </p>
              <p>[22] suṇātha nipuṇe pañhe, kaṅkhāṭṭhānavidālaneti.. </p>
              <p>[03] 2^b^.^eb^ taṃ yathānusūyate -- atthi yonakānaṃ nānāpuṭabhedanaṃ  sāgalaṃ nāma nagaraṃ nadīpabbatasobhitaṃ ramaṇīyabhūmippadesabhāgaṃ  ārāmuyyānopavanataḷākapokkharaṇisampannaṃ nadīpabbatavanarāmaṇeyyakaṃ  sutavantanimmitaṃ nihatapaccatthikaṃ {nippaccatthikaṃ (ka0)} paccāmittānupapīḷitaṃ  vividhavicitradaḷhamaṭṭālakoṭṭhakaṃ varapavaragopura {pavarapacuragopura (sī0)} toraṇaṃ  gambhīraparikhāpaṇḍarapākāraparikkhittantepuraṃ.  suvibhattavīthicaccaracatukkasiṅghāṭakaṃ ^a^M0.0002^ea^  suppasāritānekavidhavarabhaṇḍaparipūritantarāpaṇaṃ ^a^P0.0002^ea^  vividhadānaggasatasamupasobhitaṃ {satasamupasobhitaṃ (sī0 pī0)}   himagirisikharasaṅkāsavarabhavanasatasahassappaṭimaṇḍitaṃ  gajahayarathapattisamākulaṃ abhirūpanaranārigaṇānucaritaṃ  ākiṇṇajanamanussaṃ puthukhattiyabrāhmaṇavessasuddaṃ  vividhasamaṇabrāhmaṇasabhājana {sabhājana (sī0 pī0), sammābhājana (ka0)}   saṅghaṭitaṃ bahuvidhavijjāvanta {vijjādhara (ka0)} naracira {naravira (sī0 pī0)}   nisevitaṃ kāsikakoṭumbarikādinānāvidhavatthāpaṇasampannaṃ  suppasāritarucirabahuvidhapupphagandhāpaṇaṃ gandhagandhitaṃ  āsīsanīyabahuratanaparipūritaṃ disāmukhasuppasāritāpaṇaṃ  siṅgāravāṇijagaṇānucaritaṃ kahāpaṇarajatasuvaṇṇakaṃsapattharaparipūraṃ  pajjotamānanidhiniketaṃ pahūtadhanadhaññavittūpakaraṇaṃ  paripuṇṇakosakoṭṭhāgāraṃ bahvannapānaṃ bahuvidhakhajjabhojjaleyyapeyyasāyanīyaṃ  uttarakurusaṅkāsaṃ sampannasassaṃ āḷakamandā viya devapuraṃ.</p>
              <p>[03] ettha ṭhatvā tesaṃ pubbakammaṃ kathetabbaṃ, kathentena ca chadhā  vibhajitvā kathetabbaṃ. seyyathīdaṃ -- pubbayogo milindapañhaṃ  lakkhaṇapañhaṃ meṇḍakapañhaṃ anumānapañhaṃ opammakathāpañhanti.</p>
              <p>[03] tattha milindapañho lakkhaṇapañho, vimaticchedanapañhoti  duvidho. meṇḍakapañhopi mahāvaggo, yogikathāpañhoti duvidho.</p>
              <p>[03] ^b^pubbayogo^eb^ti tesaṃ pubbakammaṃ. </p>
              <h>[15] 1. bāhirakathā </h>
            </h4>
            <h4>
              <h4n> pubbayogādi </h4n>
              <p>[03] 3^b^.^eb^ atīte ^a^V0.0003^ea^ ^a^M0.0003^ea^ kira kassapassa bhagavato  sāsane vattamāne gaṅgāya samīpe ekasmiṃ āvāse mahābhikkhusaṅgho  paṭivasati, tattha vattasīlasampannā bhikkhū pātova uṭṭhāya  yaṭṭhisammajjaniyo {yaṭṭhisammuñjaniyo (sī0 pī0)} ādāya   buddhaguṇe āvajjentā aṅgaṇaṃ sammajjitvā  kacavarabyūhaṃ karonti. atheko bhikkhu ekaṃ sāmaṇeraṃ ``ehi  sāmaṇera, imaṃ kacavaraṃ chaḍḍehī''ti āha, so asuṇanto viya  gacchati, so dutiyampi...pe0... tatiyampi āmantiyamāno asuṇanto  viya gacchateva. tato so bhikkhu ``dubbaco vatāyaṃ sāmaṇero''ti  kuddho sammajjanidaṇḍena ^a^P0.0003^ea^ pahāraṃ adāsi. tato so  rodanto bhayena kacavaraṃ chaḍḍento ``iminā kacavarachaḍḍanapuññakammena  yāvāhaṃ nibbānaṃ pāpuṇāmi {na pāpuṇāmi (syā0)}, etthantare nibbattanibbattaṭṭhāne  majjhanhikasūriyo {suriyo (sī0 pī0)} viya mahesakkho mahātejo bhaveyya''nti paṭhamaṃ  patthanaṃ paṭṭhapesi. kacavaraṃ chaḍḍetvā nahānatthāya gaṅgātitthaṃ gato  gaṅgāya ūmivegaṃ gaggarāyamānaṃ disvā ``yāvāhaṃ nibbānaṃ pāpuṇāmi {na pāpuṇāmi (syā0)},  etthantare nibbattanibbattaṭṭhāne ayaṃ ūmivego viya  ṭhānuppattikapaṭibhāno bhaveyyaṃ akkhayapaṭibhāno''ti dutiyampi patthanaṃ  paṭṭhapesi.</p>
              <p>[03] sopi bhikkhu sammajjanisālāya sammajjaniṃ ṭhapetvā nahānatthāya  gaṅgātitthaṃ gacchanto sāmaṇerassa patthanaṃ sutvā ``esa mayā  payojitopi tāva evaṃ pattheti, mayhaṃ kiṃ na samijjhissatī''ti  cintetvā ``yāvāhaṃ nibbānaṃ pāpuṇāmi {na pāpuṇāmi (syā0)}, etthantare nibbattanibbattaṭṭhāne  ayaṃ gaṅgāūmivego viya akkhayapaṭibhāno bhaveyyaṃ, iminā  pucchitapucchitaṃ sabbaṃ pañhapaṭibhānaṃ vijaṭetuṃ nibbeṭhetuṃ samattho  bhaveyya''nti patthanaṃ paṭṭhapesi.</p>
              <p>[03] te ubhopi devesu ca manussesu ca saṃsarantā ekaṃ buddhantaraṃ  khepesuṃ. atha amhākaṃ bhagavatāpi yathā moggaliputtatissatthero  dissati, evametepi dissanti mama parinibbānato pañcavassasate  ^a^V0.0004^ea^ atikkante ete uppajjissanti, yaṃ mayā sukhumaṃ katvā desitaṃ  dhammavinayaṃ, taṃ ete pañhapucchanaopammayuttivasena nijjaṭaṃ niggumbaṃ  katvā vibhajissantīti niddiṭṭhā. </p>
              <p>[03] 4^b^.^eb^ tesu ^a^M0.0004^ea^ sāmaṇero jambudīpe  sāgalanagare milindo nāma rājā ahosi paṇḍito byatto medhāvī  paṭibalo atītānāgatapaccuppannānaṃ mantayogavidhānakiriyānaṃ {samantayoga ... (sī0 pī0)},  karaṇakāle nisammakārī hoti, bahūni cassa satthāni uggahitāni  honti. seyyathidaṃ, suti sammuti saṅkhyā yogā nīti visesikā  gaṇikā gandhabbā tikicchā dhanubbedā {catubbedā (sī0 pī0)} purāṇā itihāsā jotisā  māyā ketu {hetu (sī0 pī0)} mantanā yuddhā chandasā buddhavacanena ^a^P0.0004^ea^  {chandasāmuddavacanena (sī0 pī0)} ekūnavīsati, vitaṇḍavādī {vādī (sī0 pī0)}   durāsado duppasaho puthutitthakarānaṃ aggamakkhāyati, sakalajambudīpe milindena raññā samo koci  nāhosi yadidaṃ thāmena javena sūrena paññāya, aḍḍho mahaddhano mahābhogo anantabalavāhano. </p>
              <p>[03] 5^b^.^eb^ athekadivasaṃ milindo rājā anantabalavāhanaṃ  caturaṅginiṃ balaggasenābyūhaṃ dassanakamyatāya nagarā nikkhamitvā  bahinagare senaṅgadassanaṃ katvā {senāgaṇanaṃ kāretvā (sī0 pī0)} sāretvā so rājā bhassappavādako  lokāyatavitaṇḍa {pavatta (sī0 pī0)} janasallāpaplava cittakotūhalo visārado vijambhako  sūriyaṃ oloketvā amacce āmantesi ``bahu bhaṇe tāva divasāvaseso  kiṃ karissāma, idāneva nagaraṃ pavisitvā atthi koci paṇḍito  samaṇo vā brāhmaṇo vā saṅghī gaṇī gaṇācariyo api arahantaṃ  sammāsambuddhaṃ paṭijānamāno, yo mayā saddhiṃ sallapituṃ sakkoti kaṅkhaṃ  paṭivinetuṃ, taṃ upasaṅkamitvā pañhaṃ pucchissāma, kaṅkhaṃ  paṭivinayissāmā''ti.</p>
              <p>[03] evaṃ vutte pañcasatā yonakā rājānaṃ milindaṃ etadavocuṃ  ``atthi, mahārāja, cha satthāro pūraṇo kassapo makkhaligosālo  nigaṇṭho nāṭaputto {nāthaputto (sī0 pī0)} sañjayo belaṭṭhaputto ajito kesakambalo pakudho  kaccāyano, te saṅghino gaṇino gaṇācariyakā ñātā yasassino  titthakarā sādhusammatā bahujanassa, gaccha tvaṃ mahārāja, te pañhaṃ  pucchassu, kaṅkhaṃ paṭivinayassū''ti. </p>
              <p>[03] 6^b^.^eb^ atha kho milindo rājā pañcahi yonakasatehi  parivuto bhadravāhanaṃ rathavaramāruyha yena pūraṇo kassapo tenupasaṅkami,  upasaṅkamitvā ^a^M0.0005^ea^ pūraṇena kassapena saddhiṃ sammodi,  sammodanīyaṃ kathaṃ sāraṇīyaṃ vītisāretvā ekamantaṃ nisīdi, ekamantaṃ  nisinno kho milindo rājā pūraṇaṃ kassapaṃ etadavoca ``ko, bhante  kassapa, lokaṃ pāletī''ti? ``pathavī, mahārāja ^a^V0.0005^ea^, lokaṃ pāletī''ti.  ``yadi, bhante kassapa, pathavī {paṭhavī (sī0 syā0 pī0)} lokaṃ pāleti, atha kasmā  avīcinirayaṃ gacchantā sattā pathaviṃ atikkamitvā ^a^P0.0005^ea^  gacchantī''ti? evaṃ vutte pūraṇo kassapo neva sakkhi ogilituṃ,  no sakkhi uggilituṃ, adhomukho pattakkhandho tuṇhībhūto pajjhāyanto  nisīdi. </p>
              <p>[03] 7^b^.^eb^ atha kho milindo rājā makkhaliṃ gosālaṃ  etadavoca ``atthi, bhante gosāla, kusalākusalāni kammāni, atthi  sukatadukkaṭānaṃ kammānaṃ phalaṃ vipāko''ti? ``natthi, mahārāja,  kusalākusalāni kammāni, natthi sukatadukkaṭānaṃ kammānaṃ phalaṃ  vipāko. ye te, mahārāja, idha loke khattiyā, te paralokaṃ  gantvāpi puna khattiyāva bhavissanti, ye te brāhmaṇā vessā suddā  caṇḍālā pukkusā, te paralokaṃ gantvāpi puna brāhmaṇā vessā suddā  caṇḍālā pukkusāva bhavissanti. kiṃ kusalākusalehi kammehī''ti?  ``yadi, bhante gosāla, idha loke khattiyā brāhmaṇā vessā suddā  caṇḍālā pukkusā, te paralokaṃ gantvāpi puna khattiyā brāhmaṇā vessā  suddā caṇḍālā pukkusāva bhavissanti, natthi kusalākusalehi kammehi  karaṇīyaṃ. tena hi, bhante gosāla, ye te idha loke hatthacchinnā, te  paralokaṃ gantvāpi puna hatthacchinnāva bhavissanti. ye pādacchinnā,  te pādacchinnāva bhavissanti. ye hatthapādacchinnā, te  hatthapādacchinnāva bhavissanti. ye kaṇṇacchinnā, te kaṇṇacchinnāva  bhavissanti. ye nāsacchinnā, te nāsacchinnāva bhavissanti. ye  kaṇṇanāsacchinnā, te kaṇṇanāsacchinnāva bhavissantī''ti. evaṃ vutte  gosālo tuṇhī ahosi.</p>
              <p>[03] atha kho milindassa rañño etadahosi ``tuccho vata bho  jambudīpo, palāpo vata bho jambudīpo, natthi koci samaṇo vā  brāhmaṇo vā, yo mayā saddhiṃ sallapituṃ sakkoti kaṅkhaṃ  paṭivinetu''nti.</p>
              <p>[03] atha ^a^M0.0006^ea^ kho milindo rājā amacce āmantesi  ``ramaṇīyā vata bho dosinā ratti, kaṃ nu khvajja samaṇaṃ vā brāhmaṇaṃ  vā upasaṅkameyyāma pañhaṃ pucchituṃ, ko mayā saddhiṃ sallapituṃ sakkoti  kaṅkhaṃ paṭivinetu''nti? evaṃ vutte amaccā tuṇhībhūtā rañño mukhaṃ  olokayamānā aṭṭhaṃsu.</p>
              <p>[03] tena kho pana samayena sāgalanagaraṃ dvādasa vassāni suññaṃ  ahosi samaṇabrāhmaṇagahapatipaṇḍitehi, yattha  samaṇabrāhmaṇagahapatipaṇḍitā paṭivasantīti suṇāti, tattha gantvā  ^a^V0.0006^ea^ rājā te pañhaṃ pucchati, te ^a^P0.0006^ea^ sabbepi pañhavisajjanena rājānaṃ  ārādhetuṃ asakkontā yena vā tena vā pakkamanti. ye aññaṃ disaṃ na  pakkamanti, te sabbe tuṇhībhūtā acchanti. bhikkhū pana yebhuyyena  himavantameva gacchanti. </p>
              <p>[03] 8^b^.^eb^ tena kho pana samayena koṭisatā arahanto  himavante pabbate rakkhitatale paṭivasanti. atha kho āyasmā  assagutto dibbāya sotadhātuyā milindassa rañño vacanaṃ sutvā  yugandharamatthake bhikkhusaṅghaṃ sannipātetvā bhikkhū pucchi ``atthāvuso  koci bhikkhu paṭibalo milindena raññā saddhiṃ sallapituṃ kaṅkhaṃ  paṭivinetu''nti?</p>
              <p>[03] evaṃ vutte koṭisatā arahanto tuṇhī ahesuṃ. dutiyampi  tatiyampi puṭṭhā tuṇhī ahesuṃ. atha kho āyasmā assagutto  bhikkhusaṅghaṃ etadavoca ``atthāvuso tāvatiṃsabhavane vejayantassa  pācīnato ^b^ketumatī^eb^ nāma vimānaṃ, tattha ^b^mahāseno^eb^ nāma  devaputto paṭivasati, so paṭibalo tena milindena raññā saddhiṃ  sallapituṃ kaṅkhaṃ paṭivinetu''nti.</p>
              <p>[03] atha kho koṭisatā arahanto yugandharapabbate antarahitā  tāvatiṃsabhavane pāturahesuṃ. addasā kho sakko devānamindo te bhikkhū  dūratova āgacchante, disvāna yenāyasmā assagutto tenupasaṅkami,  upasaṅkamitvā āyasmantaṃ assaguttaṃ abhivādetvā ekamantaṃ aṭṭhāsi,  ekamantaṃ ṭhito kho sakko devānamindo āyasmantaṃ assaguttaṃ  etadavoca ``mahā kho, bhante, bhikkhusaṅgho anuppatto, ahaṃ  saṅghassa ārāmiko, kenattho, kiṃ mayā karaṇīya''nti?</p>
              <p>[03] atha kho āyasmā assagutto sakkaṃ devānamindaṃ etadavoca  ``ayaṃ kho, mahārāja, jambudīpe sāgalanagare ^b^milindo^eb^ nāma  rājā vitaṇḍavādī durāsado ^a^M0.0007^ea^ duppasaho puthutitthakarānaṃ  aggamakkhāyati, so bhikkhusaṅghaṃ upasaṅkamitvā diṭṭhivādena pañhaṃ  pucchitvā bhikkhusaṅghaṃ viheṭhetī''ti.</p>
              <p>[03] atha ^a^V0.0007^ea^ kho sakko devānamindo āyasmantaṃ assaguttaṃ etadavoca  ``ayaṃ kho, bhante, milindo rājā ito cuto manussesu uppanno,  eso kho, bhante, ketumativimāne mahāseno nāma devaputto paṭivasati,  so paṭibalo tena ^a^P0.0007^ea^ milindena raññā saddhiṃ sallapituṃ  kaṅkhaṃ paṭivinetuṃ, taṃ devaputtaṃ yācissāma manussalokūpapattiyā''ti.</p>
              <p>[03] atha kho sakko devānamindo bhikkhusaṅghaṃ purakkhatvā  ketumativimānaṃ pavisitvā mahāsenaṃ devaputtaṃ āliṅgitvā etadavoca  ``yācati taṃ, mārisa, bhikkhusaṅgho manussalokūpapattiyā''ti.  ``na me, bhante, manussalokenattho kammabahulena, tibbo  manussaloko, idhevāhaṃ, bhante, devaloke uparūparūpapattiko hutvā  parinibbāyissāmī''ti. dutiyampi...pe0... tatiyampi kho sakkena  devānamindena yācito mahāseno devaputto evamāha ``na me, bhante,  manussalokenattho kammabahulena, tibbo manussaloko, idhevāhaṃ, bhante,  devaloke uparūparūpapattiko hutvā parinibbāyissāmī''ti.</p>
              <p>[03] atha kho āyasmā assagutto mahāsenaṃ devaputtaṃ etadavoca  ``idha mayaṃ, mārisa, sadevakaṃ lokaṃ anuvilokayamānā aññatra tayā  milindassa rañño vādaṃ bhinditvā sāsanaṃ paggahetuṃ samatthaṃ aññaṃ  kañci na passāma, yācati taṃ, mārisa, bhikkhusaṅgho, sādhu  sappurisa manussaloke nibbattitvā dasabalassa sāsanaṃ paggaṇhāhī''ti.  evaṃ vutte mahāseno devaputto ``ahaṃ kira milindassa rañño vādaṃ  bhinditvā buddhasāsanaṃ paggahetuṃ samattho bhavissāmī''ti haṭṭhapahaṭṭho  udaggudaggo hutvā ``sādhu, bhante, manussaloke uppajjissāmī''ti  paṭiññaṃ adāsi. </p>
              <p>[03] 9^b^.^eb^ atha kho te bhikkhū devaloke taṃ karaṇīyaṃ  tīretvā devesu tāvatiṃsesu antarahitā himavante pabbate rakkhitatale  pāturahesuṃ.</p>
              <p>[03] atha kho āyasmā assagutto bhikkhusaṅghaṃ etadavoca  ``atthāvuso, imasmiṃ bhikkhusaṅghe koci bhikkhu sannipātaṃ  anāgato''ti. evaṃ vutte aññataro bhikkhu āyasmantaṃ assaguttaṃ  etadavoca ``atthi, bhante ^a^M0.0008^ea^, āyasmā ^b^rohaṇo^eb^ ito  sattame divase himavantaṃ ^a^P0.0008^ea^ pabbataṃ pavisitvā nirodhaṃ  samāpanno, tassa santike dūtaṃ pāhethā''ti. āyasmāpi rohaṇo  taṅkhaṇaññeva nirodhā vuṭṭhāya ``saṅgho maṃ paṭimānetī''ti himavante  pabbate antarahito rakkhitatale koṭisatānaṃ arahantānaṃ purato  pāturahosi.</p>
              <p>[03] atha kho āyasmā assagutto āyasmantaṃ rohaṇaṃ etadavoca  ``kiṃ nu kho, āvuso, rohaṇa buddhasāsane bhijjante {palujjante (sī0 pī0)} na passasi  saṅghassa karaṇīyānī''ti. ``amanasikāro me, bhante, ahosī''ti.</p>
              <p>[03] ``tena ^a^V0.0008^ea^, hāvuso rohaṇa, daṇḍakammaṃ karohī''ti. ``kiṃ,  bhante, karomī''ti? ``atthāvuso rohaṇa, himavantapabbatapasse  ^b^gajaṅgalaṃ^eb^ {kajaṅgalaṃ (sī0 pī0)} nāma brāhmaṇagāmo, tattha ^b^soṇuttaro^eb^ nāma brāhmaṇo  paṭivasati, tassa putto uppajjissati ^b^nāgaseno^eb^ti nāma dārako,  tena hi tvaṃ, āvuso rohaṇa, dasamāsādhikāni satta vassāni taṃ  kulaṃ piṇḍāya pavisitvā nāgasenaṃ dārakaṃ nīharitvā pabbājehi,  pabbajiteva tasmiṃ daṇḍakammato muccissasī''ti. āyasmāpi kho  rohaṇo ``sādhū''ti sampaṭicchi. </p>
              <p>[03] 10^b^.^eb^ mahāsenopi kho devaputto devalokā cavitvā  soṇuttarabrāhmaṇassa bhariyāya kucchismiṃ paṭisandhiṃ aggahesi, saha  paṭisandhiggahaṇā tayo acchariyā abbhutā dhammā pāturahesuṃ,  āvudhabhaṇḍāni pajjaliṃsu, aggasassaṃ abhinipphannaṃ, mahāmegho  abhippavassi. āyasmāpi kho rohaṇo tassa paṭisandhiggahaṇato  paṭṭhāya dasamāsādhikāni satta vassāni taṃ kulaṃ piṇḍāya pavisanto  ekadivasampi kaṭacchumattaṃ bhattaṃ vā uḷuṅkamattaṃ yāguṃ vā abhivādanaṃ vā  añjalikammaṃ vā sāmīcikammaṃ vā nālattha, atha kho akkosaññeva  paribhāsaññeva paṭilabhati ``aticchatha bhante''ti vacanamattampi vattā  nāma nāhosi, dasamāsādhikānaṃ pana sattannaṃ vassānaṃ accayena  ekadivasaṃ ``aticchatha bhante''ti vacanamattaṃ alattha. taṃ divasameva  brāhmaṇopi bahi kammantā ^a^P0.0009^ea^ āgacchanto paṭipathe theraṃ  disvā ``kiṃ, bho pabbajita, amhākaṃ gehaṃ agamitthā''ti āha.  ``āma, brāhmaṇa, agamamhā''ti. ``api kiñci labhitthā''ti.  ``āma, brāhmaṇa, labhimhā''ti. so anattamano gehaṃ gantvā pucchi  ``tassa ^a^M0.0009^ea^ pabbajitassa kiñci adatthā''ti. ``na  kiñci adamhā''ti. brāhmaṇo dutiyadivase gharadvāre yeva nisīdi  ``ajja pabbajitaṃ musāvādena niggahessāmī''ti. thero dutiyadivase  brāhmaṇassa gharadvāraṃ sampatto.</p>
              <p>[03] brāhmaṇo theraṃ disvāva evamāha ``tumhe hiyyo amhākaṃ gehe  kiñci alabhitvāva ``labhimhā''ti avocuttha, vaṭṭati nu kho  tumhākaṃ musāvādo''ti. thero āha ``mayaṃ, brāhmaṇa, tumhākaṃ gehe ( ) {(pavisantā) (ka0)}  dasamāsādhikāni satta vassāni `aticchathā'ti vacanamattampi  alabhitvā hiyyo `aticchathā'ti vacanamattaṃ labhimhā, athetaṃ  vācāpaṭisandhāraṃ {paṭisantāraṃ (sī0 pī0)} upādāya evamavocumhā''ti.</p>
              <p>[03] brāhmaṇo cintesi ``ime vācāpaṭisandhāramattampi labhitvā  janamajjhe `labhimhā'ti pasaṃsanti, aññaṃ kiñci khādanīyaṃ vā  bhojanīyaṃ vā labhitvā kasmā nappasaṃsantī''ti pasīditvā ^a^V0.0009^ea^  attano atthāya paṭiyāditabhattato kaṭacchubhikkhaṃ, tadupiyañca byañjanaṃ dāpetvā  ``imaṃ bhikkhaṃ sabbakālaṃ tumhe labhissathā''ti āha.</p>
              <p>[03] so punadivasato pabhuti upasaṅkamantassa therassa upasamaṃ disvā  bhiyyoso mattāya pasīditvā theraṃ niccakālaṃ attano ghare  bhattavissaggakaraṇatthāya yāci. thero tuṇhībhāvena adhivāsetvā  divase divase bhattakiccaṃ katvā gacchanto thokaṃ thokaṃ buddhavacanaṃ  kathetvā gacchati. sāpi kho brāhmaṇī dasamāsaccayena puttaṃ vijāyi,  ``nāgaseno''tissa nāmamakaṃsu, so anukkamena vaḍḍhanto sattavassiko  jāto. </p>
              <p>[03] 11^b^.^eb^ atha kho nāgasenassa dārakassa pitā nāgasenaṃ  dārakaṃ etadavoca ``imasmiṃ kho ^a^P0.0010^ea^, tāta nāgasena,  brāhmaṇakule sikkhāni sikkheyyāsī''ti. ``katamāni, tāta,  imasmiṃ brāhmaṇakule sikkhāni nāmā''ti? ``tayo kho, tāta  nāgasena, vedā ^b^sikkhāni^eb^ nāma, avasesāni sippāni  ^b^sippaṃ^eb^ nāmā''ti. ``tena hi, tāta, sikkhissāmī''ti.</p>
              <p>[03] atha kho soṇuttaro brāhmaṇo ācariyabrāhmaṇassa ācariyabhāgaṃ  sahassaṃ datvā antopāsāde ekasmiṃ gabbhe ekato mañcakaṃ paññapetvā  ācariyabrāhmaṇaṃ etadavoca ``sajjhāpehi kho, tvaṃ brāhmaṇa, imaṃ  ^a^M0.0010^ea^ dārakaṃ mantānīti. tena hi `tāta dāraka'  uggaṇhāhi mantānī''ti. ācariyabrāhmaṇo sajjhāyati nāgasenassa  dārakassa ekeneva uddesena tayo vedā hadayaṅgatā vācuggatā sūpadhāritā  suvavatthāpitā sumanasikatā ahesuṃ, sakimeva cakkhuṃ udapādi tīsu  vedesu sanighaṇḍukeṭubhesu {sanighaṇṭukeṭubhesu (ka0)} sākkharappabhedesu itihāsapañcamesu padako  veyyākaraṇo lokāyatamahāpurisalakkhaṇesu anavayo ahosi.</p>
              <p>[03] atha kho nāgaseno dārako pitaraṃ etadavoca ``atthi nu kho,  tāta, imasmiṃ brāhmaṇakule ito uttarimpi sikkhitabbāni, udāhu  ettakānevā''ti. ``natthi, tāta nāgasena, imasmiṃ brāhmaṇakule ito  uttariṃ sikkhitabbāni, ettakāneva sikkhitabbānī''ti.</p>
              <p>[03] atha kho nāgaseno dārako ācariyassa anuyogaṃ datvā  pāsādā oruyha pubbavāsanāya coditahadayo rahogato paṭisallīno  attano sippassa ādimajjhapariyosānaṃ olokento ādimhi vā  majjhe vā pariyosāne vā appamattakampi sāraṃ adisvā ``tucchā vata  ^a^V0.0010^ea^ bho ime vedā, palāpā vata bho ime vedā asārā nissārā''ti  vippaṭisārī anattamano ahosi. </p>
              <p>[03] 12^b^.^eb^ tena kho pana samayena āyasmā rohaṇo  vattaniye senāsane nisinno nāgasenassa dārakassa cetasā  cetoparivitakkamaññāya nivāsetvā pattacīvaramādāya vattaniye senāsane  antarahito gajaṅgalabrāhmaṇagāmassa purato pāturahosi. addasā kho  nāgaseno dārako attano dvārakoṭṭhake ṭhito āyasmantaṃ rohaṇaṃ dūratova  āgacchantaṃ, disvāna attamano udaggo pamudito pītisomanassajāto  ``appeva nāmāyaṃ pabbajito kañci sāraṃ jāneyyā''ti yenāyasmā  rohaṇo tenupasaṅkami, upasaṅkamitvā āyasmantaṃ ^a^P0.0011^ea^ rohaṇaṃ  etadavoca ``ko nu kho, tvaṃ mārisa, ediso  bhaṇḍukāsāvavasano''ti. ``pabbajito {pāpakānaṃ malānaṃ pabbājetuṃ pabbajito (sī0 pī0)}   nāmāhaṃ dārakā''ti. ``kena, tvaṃ mārisa, pabbajito nāmāsī''ti? ``pāpakāni  malāni pabbājeti, tasmāhaṃ, dāraka, pabbajito nāmā''ti.  ``kiṃkāraṇā, mārisa, kesā te na yathā aññesa''nti ^a^M0.0011^ea^?  ``soḷasime, dāraka, palibodhe disvā kesamassuṃ ohāretvā  pabbajito. ``katame soḷasa''? ``alaṅkārapalibodho  maṇḍanapalibodho telamakkhanapalibodho dhovanapalibodho mālāpalibodho  gandhapalibodho vāsanapalibodho harīṭakapalibodho āmalakapalibodho  raṅgapalibodho bandhanapalibodho kocchapalibodho kappakapalibodho  vijaṭanapalibodho ūkāpalibodho, kesesu vilūnesu socanti  kilamanti paridevanti urattāḷiṃ kandanti sammohaṃ āpajjanti, imesu  kho, dāraka, soḷasasu palibodhesu paliguṇṭhitā manussā sabbāni  atisukhumāni sippāni nāsentī''ti. ``kiṃkāraṇā, mārisa,  vatthānipi te na yathā aññesa''nti? ``kāmanissitāni kho,  dāraka, vatthāni, kāmanissitāni gihibyañjanabhaṇḍāni {kamanīyāni gihibyañjanāni (sī0  pī0)}, yāni kānici kho bhayāni vatthato uppajjanti, tāni kāsāvavasanassa na  honti, tasmā vatthānipi me na yathā aññesa''nti. ``jānāsi  kho, tvaṃ mārisa, sippāni nāmā''ti? ``āma, dāraka, jānāmahaṃ  sippāni, yaṃ loke uttamaṃ mantaṃ, tampi jānāmī''ti. ``mayhampi  taṃ, mārisa, dātuṃ sakkā''ti? ``āma, dāraka, sakkā''ti. ``tena  hi me dehī''ti. ``akālo kho, dāraka, antaragharaṃ piṇḍāya  paviṭṭhamhā''ti.</p>
              <p>[03] atha kho nāgaseno dārako āyasmato rohaṇassa hatthato pattaṃ  gahetvā gharaṃ pavesetvā paṇītena khādanīyena bhojanīyena sahatthā  santappetvā sampavāretvā āyasmantaṃ rohaṇaṃ bhuttāviṃ onītapattapāṇiṃ  etadavoca ``dehi me dāni, mārisa, manta''nti. ``yadā kho tvaṃ,  dāraka, nippalibodho ^a^V0.0011^ea^ hutvā mātāpitaro anujānāpetvā mayā gahitaṃ  pabbajitavesaṃ gaṇhissasi, tadā dassāmī''ti āha.</p>
              <p>[03] atha kho nāgaseno ^a^P0.0012^ea^ dārako mātāpitaro  upasaṅkamitvā āha ``ammatātā, ayaṃ pabbajito `yaṃ loke uttamaṃ  mantaṃ, taṃ jānāmī'ti vadati, na ca attano santike apabbajitassa  deti, ahaṃ etassa santike pabbajitvā taṃ uttamaṃ mantaṃ  uggaṇhissāmī''ti. athassa mātāpitaro ``pabbajitvāpi no putto  mantaṃ gaṇhatu, gahetvā puna āgacchissatī''ti maññamānā ``gaṇha  puttā''ti anujāniṃsu. </p>
              <p>[03] 13^b^.^eb^ atha ^a^M0.0012^ea^ kho āyasmā rohaṇo  nāgasenaṃ dārakaṃ ādāya yena vattaniyaṃ senāsanaṃ, yena vijambhavatthu  tenupasaṅkami, upasaṅkamitvā vijambhavatthusmiṃ senāsane ekarattaṃ  vasitvā yena rakkhitatalaṃ tenupasaṅkami, upasaṅkamitvā koṭisatānaṃ  arahantānaṃ majjhe nāgasenaṃ dārakaṃ pabbājesi. pabbajito ca  panāyasmā nāgaseno āyasmantaṃ rohaṇaṃ etadavoca ``gahito me,  bhante, tava veso, detha me dāni manta''nti. atha kho āyasmā  rohaṇo ``kimhi nu khohaṃ nāgasenaṃ vineyyaṃ paṭhamaṃ vinaye vā  suttante vā abhidhamme vā''ti cintetvā ``paṇḍito kho ayaṃ  nāgaseno, sakkoti sukheneva abhidhammaṃ pariyāpuṇitu''nti paṭhamaṃ  abhidhamme vinesi.</p>
              <p>[03] āyasmā ca nāgaseno ``kusalā dhammā, akusalā dhammā,  abyākatā dhammā''ti tikadukapaṭimaṇḍitaṃ dhammasaṅgaṇīpakaraṇaṃ,  khandhavibhaṅgādi aṭṭhārasa vibhaṅgapaṭimaṇḍitaṃ vibhaṅgappakaraṇaṃ, ``saṅgaho  asaṅgaho''ti ādinā cuddasavidhena vibhattaṃ dhātukathāpakaraṇaṃ,  ``khandhapaññatti āyatanapaññattī''ti ādinā chabbidhena vibhattaṃ  puggalapaññattippakaraṇaṃ, sakavāde pañcasuttasatāni paravāde  pañcasuttasatānīti suttasahassaṃ samodhānetvā vibhattaṃ kathāvatthuppakaraṇaṃ,  ``mūlayamakaṃ khandhayamaka''nti ādinā dasavidhena vibhattaṃ  yamakappakaraṇaṃ, ``hetupaccayo ārammaṇapaccayo''ti ādinā  catuvīsatividhena vibhattaṃ paṭṭhānappakaraṇanti sabbaṃ taṃ abhidhammapiṭakaṃ  ekeneva sajjhāyena paguṇaṃ katvā ``tiṭṭhatha ^a^P0.0013^ea^ bhante, na  puna osāretha, ettakenevāhaṃ sajjhāyissāmī''ti āha. </p>
              <p>[03] 14^b^.^eb^ atha kho āyasmā nāgaseno yena koṭisatā  arahanto tenupasaṅkami, upasaṅkamitvā koṭisate arahante etadavoca  ``ahaṃ kho bhante `kusalā dhammā, akusalā dhammā ^a^V0.0012^ea^, abyākatā  dhammā'ti imesu tīsu padesu pakkhipitvā sabbaṃ taṃ abhidhammapiṭakaṃ  vitthārena osāressāmī''ti. ``sādhu, nāgasena, osārehī''ti.</p>
              <p>[03] atha kho āyasmā nāgaseno satta māsāni satta pakaraṇāni  vitthārena osāresi, pathavī unnadi, devatā sādhukāramadaṃsu, brahmāno  apphoṭesuṃ, dibbāni candanacuṇṇāni dibbāni ca mandāravapupphāni  abhippavassiṃsu. </p>
              <p>[03] 15^b^.^eb^ atha ^a^M0.0013^ea^ kho koṭisatā arahanto  āyasmantaṃ nāgasenaṃ paripuṇṇavīsativassaṃ rakkhitatale upasampādesuṃ.  upasampanno ca panāyasmā nāgaseno tassā rattiyā accayena  pubbaṇhasamayaṃ nivāsetvā pattacīvaramādāya upajjhāyena saddhiṃ gāmaṃ  piṇḍāya pavisanto evarūpaṃ parivitakkaṃ uppādesi ``tuccho vata me  upajjhāyo, bālo vata me upajjhāyo, ṭhapetvā avasesaṃ buddhavacanaṃ  paṭhamaṃ maṃ abhidhamme vinesī''ti.</p>
              <p>[03] atha kho āyasmā rohaṇo āyasmato nāgasenassa cetasā  cetoparivitakkamaññāya āyasmantaṃ nāgasenaṃ etadavoca ``ananucchavikaṃ  kho nāgasena parivitakkaṃ vitakkesi, na kho panetaṃ nāgasena  tavānucchavika''nti.</p>
              <p>[03] atha kho āyasmato nāgasenassa etadahosi ``acchariyaṃ vata  bho, abbhutaṃ vata bho, yatra hi nāma me upajjhāyo cetasā  cetoparivitakkaṃ jānissati, paṇḍito vata me upajjhāyo, yaṃnūnāhaṃ  upajjhāyaṃ khamāpeyya''nti. atha kho āyasmā nāgaseno āyasmantaṃ  rohaṇaṃ etadavoca ``khamatha me, bhante, na puna evarūpaṃ  vitakkessāmī''ti.</p>
              <p>[03] atha kho āyasmā rohaṇo āyasmantaṃ nāgasenaṃ etadavoca  ^a^P0.0014^ea^ ``na kho tyāhaṃ nāgasena ettāvatā khamāmi, atthi  kho nāgasena sāgalaṃ nāma nagaraṃ, tattha milindo nāma rājā rajjaṃ  kāreti, so diṭṭhivādena pañhaṃ pucchitvā bhikkhusaṅghaṃ viheṭheti, sace  tvaṃ tattha gantvā taṃ rājānaṃ dametvā buddhasāsane pasādessasi, evāhaṃ  taṃ khamissāmī''ti.</p>
              <p>[03] ``tiṭṭhatu, bhante, eko milindo rājā; sace, bhante,  sakalajambudīpe sabbe rājāno āgantvā maṃ pañhaṃ puccheyyuṃ, sabbaṃ taṃ  visajjetvā sampadālessāmi, `khamatha me bhante'ti vatvā, `na  khamāmī'ti vutte `tena hi, bhante, imaṃ temāsaṃ kassa santike  vasissāmī'ti āha'' ^a^V0.0013^ea^. ayaṃ kho, nāgasena, āyasmā assagutto  vattaniye senāsane viharati, gaccha tvaṃ, nāgasena, yenāyasmā  assagutto tenupasaṅkama, upasaṅkamitvā mama vacanena āyasmato  assaguttassa pāde sirasā vanda, evañca naṃ vadehi `upajjhāyo me,  bhante, tumhākaṃ pāde sirasā vandati, appābādhaṃ appātaṅkaṃ lahuṭṭhānaṃ  balaṃ phāsuvihāraṃ pucchati, upajjhāyo me, bhante, imaṃ temāsaṃ tumhākaṃ  santike vasituṃ maṃ pahiṇī'ti ^a^M0.0014^ea^, `konāmo te  upajjhāyo'ti ca vutte `rohaṇatthero nāma bhante''ti vadeyyāsi, `ahaṃ  konāmo'ti vutte evaṃ vadeyyāsi `mama upajjhāyo, bhante, tumhākaṃ  nāmaṃ jānātī'''ti. ``evaṃ bhante''ti kho āyasmā nāgaseno  āyasmantaṃ rohaṇaṃ abhivādetvā padakkhiṇaṃ katvā pattacīvaramādāya  anupubbena cārikaṃ caramāno yena vattaniyaṃ senāsanaṃ, yenāyasmā  assagutto tenupasaṅkami, upasaṅkamitvā āyasmantaṃ assaguttaṃ  abhivādetvā ekamantaṃ aṭṭhāsi, ekamantaṃ ṭhito kho āyasmā  nāgaseno āyasmantaṃ assaguttaṃ etadavoca ``upajjhāyo me, bhante,  tumhākaṃ pāde sirasā vandati, evañca vadeti appābādhaṃ appātaṅkaṃ  lahuṭṭhānaṃ balaṃ phāsuvihāraṃ pucchati, upajjhāyo me, bhante, imaṃ temāsaṃ  tumhākaṃ santike vasituṃ maṃ pahiṇī''ti.</p>
              <p>[03] atha kho āyasmā assagutto āyasmantaṃ nāgasenaṃ etadavoca  ``tvaṃ ^a^P0.0015^ea^ kinnāmosī''ti. ``ahaṃ, bhante, nāgaseno  nāmā''ti. ``konāmo te upajjhāyo''ti? ``upajjhāyo me,  bhante, rohaṇo nāmā''ti. ``ahaṃ konāmo''ti. ``upajjhāyo me,  bhante, tumhākaṃ nāmaṃ jānātī''ti.</p>
              <p>[03] ``sādhu, nāgasena, pattacīvaraṃ paṭisāmehī''ti. ``sādhu  bhante''ti pattacīvaraṃ paṭisāmetvā punadivase pariveṇaṃ sammajjitvā  mukhodakaṃ dantapoṇaṃ upaṭṭhapesi. thero sammajjitaṭṭhānaṃ paṭisammajji, taṃ  udakaṃ chaḍḍetvā aññaṃ udakaṃ āhari, tañca dantakaṭṭhaṃ apanetvā aññaṃ  dantakaṭṭhaṃ gaṇhi, na ālāpasallāpaṃ akāsi, evaṃ satta divasāni katvā  sattame divase puna pucchitvā puna tena tatheva vutte vassavāsaṃ anujāni. </p>
              <p>[03] 16^b^.^eb^ tena kho pana samayena ekā mahāupāsikā  āyasmantaṃ assaguttaṃ tiṃsamattāni vassāni upaṭṭhāsi. atha kho sā  mahāupāsikā temāsaccayena yenāyasmā assagutto tenupasaṅkami,  upasaṅkamitvā āyasmantaṃ assaguttaṃ etadavoca ``atthi nu kho, tāta,  tumhākaṃ santike añño bhikkhū''ti. ``atthi, mahāupāsike,  amhākaṃ santike nāgaseno nāma bhikkhū''ti ^a^V0.0014^ea^. ``tena hi, tāta  assagutta, adhivāsehi nāgasenena saddhiṃ svātanāya bhatta''nti.  adhivāsesi kho āyasmā assagutto tuṇhībhāvena.</p>
              <p>[03] atha ^a^M0.0015^ea^ kho āyasmā assagutto tassā rattiyā  accayena pubbaṇhasamayaṃ nivāsetvā pattacīvaramādāya āyasmatā  nāgasenena saddhiṃ pacchāsamaṇena yena mahāupāsikāya nivesanaṃ  tenupasaṅkami, upasaṅkamitvā paññatte āsane nisīdi. atha kho sā  mahāupāsikā āyasmantaṃ assaguttaṃ āyasmantañca nāgasenaṃ paṇītena  khādanīyena bhojanīyena sahatthā santappesi sampavāresi. atha kho  āyasmā assagutto bhuttāviṃ onītapattapāṇiṃ āyasmantaṃ nāgasenaṃ  etadavoca ``tvaṃ, nāgasena, mahāupāsikāya anumodanaṃ karohī''ti  idaṃ vatvā uṭṭhāyāsanā pakkāmi.</p>
              <p>[03] atha ^a^P0.0016^ea^ kho sā mahāupāsikā āyasmantaṃ  nāgasenaṃ etadavoca ``mahallikā khohaṃ, tāta nāgasena, gambhīrāya  dhammakathāya mayhaṃ anumodanaṃ karohī''ti. atha kho āyasmā  nāgaseno tassā mahāupāsikāya gambhīrāya dhammakathāya lokuttarāya  suññatappaṭisaṃyuttāya anumodanaṃ akāsi. atha kho tassā  mahāupāsikāya tasmiṃyeva āsane virajaṃ vītamalaṃ dhammacakkhuṃ udapādi  ``yaṃ kiñci samudayadhammaṃ, sabbaṃ taṃ nirodhadhamma''nti. āyasmāpi  kho nāgaseno tassā mahāupāsikāya anumodanaṃ katvā attanā desitaṃ  dhammaṃ paccavekkhanto vipassanaṃ paṭṭhapetvā tasmiṃyeva āsane nisinno  sotāpattiphale patiṭṭhāsi.</p>
              <p>[03] atha kho āyasmā assagutto maṇḍalamāḷe nisinno dvinnampi  dhammacakkhupaṭilābhaṃ ñatvā sādhukāraṃ pavattesi ``sādhu sādhu nāgasena,  ekena kaṇḍappahārena dve mahākāyā padālitā''ti, anekāni ca  devatāsahassāni sādhukāraṃ pavattesuṃ. </p>
              <p>[03] 17^b^.^eb^ atha kho āyasmā nāgaseno uṭṭhāyāsanā  yenāyasmā assagutto tenupasaṅkami, upasaṅkamitvā āyasmantaṃ  assaguttaṃ abhivādetvā ekamantaṃ nisīdi, ekamantaṃ nisinnaṃ kho  āyasmantaṃ nāgasenaṃ āyasmā assagutto etadavoca ``gaccha, tvaṃ  nāgasena, pāṭaliputtaṃ, pāṭaliputtanagare asokārāme āyasmā  dhammarakkhito paṭivasati, tassa santike buddhavacanaṃ pariyāpuṇāhī''ti.  ``kīva dūro, bhante, ito pāṭaliputtanagara''nti?  ``yojanasatāni kho nāgasenā''ti. ``dūro kho, bhante, maggo  ^a^M0.0016^ea^. antarāmagge bhikkhā dullabhā, kathāhaṃ gamissāmī''ti?  ``gaccha, tvaṃ nāgasena, antarāmagge piṇḍapātaṃ labhissasi sālīnaṃ  odanaṃ vigatakāḷakaṃ ^a^V0.0015^ea^ anekasūpaṃ anekabyañjana''nti. ``evaṃ bhante''ti  kho āyasmā nāgaseno āyasmantaṃ assaguttaṃ abhivādetvā padakkhiṇaṃ  katvā pattacīvaramādāya yena pāṭaliputtaṃ tena cārikaṃ pakkāmi. </p>
              <p>[03] 18^b^.^eb^ tena ^a^P0.0017^ea^ kho pana samayena  pāṭaliputtako seṭṭhi pañcahi sakaṭasatehi pāṭaliputtagāmimaggaṃ paṭipanno  hoti. addasā kho pāṭaliputtako seṭṭhi āyasmantaṃ nāgasenaṃ dūratova  āgacchantaṃ, disvāna yenāyasmā nāgaseno tenupasaṅkami, upasaṅkamitvā  āyasmantaṃ nāgasenaṃ abhivādetvā ``kuhiṃ gacchasi tātā''ti āha.  ``pāṭaliputtaṃ gahapatī''ti. ``sādhu tāta, mayampi pāṭaliputtaṃ  gacchāma. amhehi saddhiṃ sukhaṃ gacchathā''ti.</p>
              <p>[03] atha kho pāṭaliputtako seṭṭhi āyasmato nāgasenassa iriyāpathe  pasīditvā āyasmantaṃ nāgasenaṃ paṇītena khādanīyena bhojanīyena  sahatthā santappetvā sampavāretvā āyasmantaṃ nāgasenaṃ bhuttāviṃ  onītapattapāṇiṃ aññataraṃ nīcaṃ āsanaṃ gahetvā ekamantaṃ nisīdi,  ekamantaṃ nisinno kho pāṭaliputtako seṭṭhi āyasmantaṃ nāgasenaṃ  etadavoca ``kinnāmosi tvaṃ tātā''ti. ``ahaṃ, gahapati, nāgaseno  nāmā''ti. ``jānāsi kho, tvaṃ tāta, buddhavacanaṃ nāmā''ti?  ``jānāmi khohaṃ, gahapati, abhidhammapadānī''ti. ``lābhā no  tāta, suladdhaṃ no tāta, ahampi kho, tāta, ābhidhammiko, tvampi  ābhidhammiko, bhaṇa, tāta, abhidhammapadānī''ti. atha kho āyasmā  nāgaseno pāṭaliputtakassa seṭṭhissa abhidhammaṃ desesi, desente yeva  pāṭaliputtakassa seṭṭhissa virajaṃ vītamalaṃ dhammacakkhuṃ udapādi ``yaṃ  kiñci samudayadhammaṃ, sabbaṃ taṃ nirodhadhamma''nti.</p>
              <p>[03] atha kho pāṭaliputtako seṭṭhi pañcamattāni sakaṭasatāni purato  uyyojetvā sayaṃ pacchato gacchanto pāṭaliputtassa avidūre dvedhāpathe  ṭhatvā āyasmantaṃ nāgasenaṃ etadavoca ``ayaṃ kho, tāta nāgasena,  asokārāmassa maggo, idaṃ kho, tāta, amhākaṃ kambalaratanaṃ  soḷasahatthaṃ āyāmena, aṭṭhahatthaṃ vitthārena, paṭiggaṇhāhi kho, tāta,  idaṃ ^a^M0.0017^ea^ kambalaratanaṃ ^a^P0.0018^ea^ anukampaṃ  upādāyā''ti. paṭiggahesi kho āyasmā nāgaseno taṃ kambalaratanaṃ  anukampaṃ upādāya. atha kho pāṭaliputtako seṭṭhi attamano udaggo  pamudito pītisomanassajāto āyasmantaṃ nāgasenaṃ abhivādetvā  padakkhiṇaṃ katvā pakkāmi. </p>
              <p>[03] 19^b^.^eb^ atha kho āyasmā nāgaseno yena asokārāmo  yenāyasmā dhammarakkhito tenupasaṅkami ^a^V0.0016^ea^, upasaṅkamitvā āyasmantaṃ  dhammarakkhitaṃ abhivādetvā attano āgatakāraṇaṃ kathetvā āyasmato  dhammarakkhitassa santike tepiṭakaṃ buddhavacanaṃ ekeneva uddesena tīhi  māsehi byañjanaso pariyāpuṇitvā puna tīhi māsehi atthaso  manasākāsi.</p>
              <p>[03] atha kho āyasmā dhammarakkhito āyasmantaṃ nāgasenaṃ  etadavoca ``seyyathāpi, nāgasena, gopālako gāvo rakkhati, aññe  gorasaṃ paribhuñjanti. evameva kho, tvaṃ nāgasena, tepiṭakaṃ buddhavacanaṃ  dhārentopi na bhāgī sāmaññassā''ti. ``hotu, bhante, alaṃ  ettakenā''ti. teneva divasabhāgena tena rattibhāgena saha  paṭisambhidāhi arahattaṃ pāpuṇi, saha saccappaṭivedhena āyasmato  nāgasenassa sabbe devā sādhukāramadaṃsu, pathavī unnadi, brahmāno  apphoṭesuṃ, dibbāni candanacuṇṇāni dibbāni ca mandāravapupphāni  abhippavassiṃsu. </p>
              <p>[03] 20^b^.^eb^ tena kho pana samayena koṭisatā arahanto  himavante pabbate rakkhitatale sannipatitvā āyasmato nāgasenassa  santike dūtaṃ pāhesuṃ ``āgacchatu nāgaseno, dassanakāmā mayaṃ  nāgasena''nti. atha kho āyasmā nāgaseno dūtassa vacanaṃ sutvā  asokārāme antarahito himavante pabbate rakkhitatale koṭisatānaṃ  arahantānaṃ purato pāturahosi.</p>
              <p>[03] atha kho koṭisatā arahanto āyasmantaṃ nāgasenaṃ etadavocuṃ  ``eso kho, nāgasena, milindo rājā bhikkhusaṅghaṃ viheṭheti  vādappaṭivādena pañhapucchāya. sādhu, nāgasena, gaccha tvaṃ milindaṃ  rājānaṃ ^a^P0.0019^ea^ damehī''ti. ``tiṭṭhatu, bhante, eko  milindo rājā; sace, bhante, sakalajambudīpe rājāno āgantvā maṃ  pañhaṃ puccheyyuṃ, sabbaṃ taṃ visajjetvā sampadālessāmi, gacchatha ^a^M0.0018^ea^  vo, bhante, acchambhitā sāgalanagara''nti. atha kho therā  bhikkhū sāgalanagaraṃ kāsāvappajjotaṃ isivātapaṭivātaṃ akaṃsu. </p>
              <p>[03] 21^b^.^eb^ tena kho pana samayena āyasmā āyupālo  saṅkhyeyyapariveṇe paṭivasati. atha kho milindo rājā amacce  etadavoca ``ramaṇīyā vata bho dosinā ratti, kannu khvajja samaṇaṃ  vā brāhmaṇaṃ vā upasaṅkameyyāma sākacchāya pañhapucchanāya, ko mayā  saddhiṃ sallapituṃ ussahati kaṅkhaṃ paṭivinetu''nti. evaṃ vutte  pañcasatā yonakā rājānaṃ milindaṃ etadavocuṃ ``atthi, mahārāja,  āyupālo nāma thero tepiṭako bahussuto āgatāgamo, so etarahi  saṅkhyeyyapariveṇe paṭivasati; gaccha, tvaṃ mahārāja, āyasmantaṃ  āyupālaṃ pañhaṃ pucchassū''ti. ``tena hi, bhaṇe, bhadantassa  ārocethā''ti.</p>
              <p>[03] atha ^a^V0.0017^ea^ kho nemittiko āyasmato āyupālassa santike dūtaṃ  pāhesi ``rājā, bhante, milindo āyasmantaṃ āyupālaṃ  dassanakāmo''ti. āyasmāpi kho āyupālo evamāha ``tena hi  āgacchatū''ti. atha kho milindo rājā pañcamattehi yonakasatehi  parivuto rathavaramāruyha yena saṅkhyeyyapariveṇaṃ yenāyasmā āyupālo  tenupasaṅkami, upasaṅkamitvā āyasmatā āyupālena saddhiṃ sammodi,  sammodanīyaṃ kathaṃ sāraṇīyaṃ vītisāretvā ekamantaṃ nisīdi, ekamantaṃ  nisinno kho milindo rājā āyasmantaṃ āyupālaṃ etadavoca  ``kimatthiyā, bhante āyupāla, tumhākaṃ pabbajjā, ko ca tumhākaṃ  paramattho''ti. thero āha ``dhammacariyasamacariyatthā kho,  mahārāja, pabbajjā, sāmaññaphalaṃ kho pana amhākaṃ paramattho''ti.  ``atthi pana, bhante, koci gihīpi dhammacārī samacārī''ti?  ``āma, mahārāja, atthi gihīpi dhammacārī samacārī, bhagavati  kho, mahārāja, bārāṇasiyaṃ ^a^P0.0020^ea^ isipatane migadāye  dhammacakkaṃ pavattente aṭṭhārasannaṃ brahmakoṭīnaṃ dhammābhisamayo ahosi,  devatānaṃ pana dhammābhisamayo gaṇanapathaṃ vītivatto, sabbete gihibhūtā,  na pabbajitā.</p>
              <p>[03] ``puna caparaṃ, mahārāja, bhagavatā kho mahāsamayasuttante  desiyamāne, mahāmaṅgalasuttante desiyamāne, samacittapariyāyasuttante  desiyamāne, rāhulovādasuttante desiyamāne, parābhavasuttante desiyamāne  gaṇanapathaṃ vītivattānaṃ devatānaṃ dhammābhisamayo ahosi, sabbete  ^a^M0.0019^ea^ gihibhūtā, na pabbajitā''ti. ``tena hi, bhante  āyupāla, niratthikā tumhākaṃ pabbajjā, pubbe katassa pāpakammassa  nissandena samaṇā sakyaputtiyā pabbajanti dhutaṅgāni ca pariharanti.  ye kho te, bhante āyupāla, bhikkhū ekāsanikā, nūna te pubbe  paresaṃ bhogahārakā corā, te paresaṃ bhoge acchinditvā tassa kammassa  nissandena etarahi ekāsanikā bhavanti, na labhanti kālena kālaṃ  paribhuñjituṃ, natthi tesaṃ sīlaṃ, natthi tapo, natthi brahmacariyaṃ. ye  kho pana te, bhante āyupāla, bhikkhū abbhokāsikā, nūna te pubbe  gāmaghātakā corā, te paresaṃ gehāni vināsetvā tassa kammassa  nissandena etarahi abbhokāsikā bhavanti, na labhanti senāsanāni  paribhuñjituṃ, natthi tesaṃ sīlaṃ, natthi tapo, natthi brahmacariyaṃ. ye  kho pana te, bhante āyupāla, bhikkhū nesajjikā, nūna te pubbe  panthadūsakā corā, te paresaṃ pathike jane gahetvā bandhitvā  nisīdāpetvā tassa kammassa nissandena etarahi nesajjikā bhavanti,  na labhanti seyyaṃ kappetuṃ, natthi tesaṃ sīlaṃ, natthi tapo, natthi  brahmacariya''nti āha.</p>
              <p>[03] evaṃ vutte āyasmā āyupālo tuṇhī ahosi, na kiñci  paṭibhāsi. atha kho pañcasatā ^a^V0.0018^ea^ yonakā rājānaṃ milindaṃ etadavocuṃ  ``paṇḍito, mahārāja, thero, api ca kho avisārado na kiñci  paṭibhāsatī''ti.</p>
              <p>[03] atha kho milindo rājā āyasmantaṃ āyupālaṃ tuṇhībhūtaṃ  disvā apphoṭetvā ukkuṭṭhiṃ ^a^P0.0021^ea^ katvā yonake etadavoca  ``tuccho vata bho jambudīpo, palāpo vata bho jambudīpo, natthi  koci samaṇo vā brāhmaṇo vā, yo mayā saddhiṃ sallapituṃ ussahati  kaṅkhaṃ paṭivinetu''nti. </p>
              <p>[03] 22^b^.^eb^ atha kho milindassa rañño sabbaṃ taṃ parisaṃ  anuvilokentassa abhīte amaṅkubhūte yonake disvā etadahosi  ``nissaṃsayaṃ atthi maññe añño koci paṇḍito bhikkhu, yo mayā  saddhiṃ sallapituṃ ussahati, yenime yonakā na maṅkubhūtā''ti. atha  kho milindo rājā yonake etadavoca ``atthi, bhaṇe, añño koci  paṇḍito bhikkhu, yo mayā saddhiṃ sallapituṃ ussahati kaṅkhaṃ  paṭivinetu''nti.</p>
              <p>[03] tena kho pana samayena āyasmā nāgaseno samaṇagaṇaparivuto  saṅghī gaṇī gaṇācariyo ñāto yasassī sādhusammato bahujanassa  ^a^M0.0020^ea^ paṇḍito byatto medhāvī nipuṇo viññū vibhāvī  vinīto visārado bahussuto tepiṭako vedagū pabhinnabuddhimā  āgatāgamo pabhinnapaṭisambhido navaṅgasatthusāsane pariyattidharo  pāramippatto jinavacane dhammatthadesanāpaṭivedhakusalo  akkhayavicitrapaṭibhāno citrakathī kalyāṇavākkaraṇo durāsado duppasaho  duruttaro durāvaraṇo dunnivārayo, sāgaro viya akkhobho, girirājā  viya niccalo, raṇañjaho tamonudo pabhaṅkaro mahākathī  paragaṇigaṇamathano paratitthiyamaddano bhikkhūnaṃ bhikkhunīnaṃ upāsakānaṃ  upāsikānaṃ rājūnaṃ rājamahāmattānaṃ sakkato garukato mānito pūjito  apacito lābhī  cīvarapiṇḍapātasenāsanagilānappaccayabhesajjaparikkhārānaṃ  lābhaggayasaggappatto vuddhānaṃ viññūnaṃ sotāvadhānena samannāgatānaṃ  sandassento navaṅgaṃ jinasāsanaratanaṃ, upadisanto dhammamaggaṃ, dhārento  dhammappajjotaṃ, ussāpento dhammayūpaṃ, yajanto dhammayāgaṃ, paggaṇhanto  dhammaddhajaṃ, ussāpento dhammaketuṃ, dhamento {uppaḷāsento (sī0 pī0)} dhammasaṅkhaṃ, āhananto  dhammabheriṃ, nadanto sīhanādaṃ ^a^P0.0022^ea^, gajjanto indagajjitaṃ,  madhuragiragajjitena ñāṇavaravijjujālapariveṭhitena karuṇājalabharitena  mahatā dhammāmatameghena sakalalokamabhitappayanto gāmanigamarājadhānīsu  cārikaṃ caramāno anupubbena sāgalanagaraṃ anuppatto hoti. tatra sudaṃ  āyasmā nāgaseno asītiyā bhikkhusahassehi saddhiṃ  saṅkhyeyyapariveṇe paṭivasati. tenāhu porāṇā -- </p>
              <p>[21] ``bahussuto ^a^V0.0019^ea^ citrakathī, nipuṇo ca visārado. </p>
              <p>[22] sāmayiko ca kusalo, paṭibhāne ca kovido.. </p>
              <p>[21] ``te ca tepiṭakā bhikkhū, pañcanekāyikāpi ca. </p>
              <p>[22] catunekāyikā ceva, nāgasenaṃ purakkharuṃ.. </p>
              <p>[21] ``gambhīrapañño medhāvī, maggāmaggassa kovido. </p>
              <p>[22] uttamatthaṃ anuppatto, nāgaseno visārado.. </p>
              <p>[21] ``tehi bhikkhūhi parivuto, nipuṇehi saccavādibhi. </p>
              <p>[22] caranto gāmanigamaṃ, sāgalaṃ upasaṅkami.. </p>
              <p>[21] ``saṅkhyeyyapariveṇasmiṃ ^a^M0.0021^ea^, nāgaseno  tadā vasi. </p>
              <p>[22] katheti so manussehi, pabbate kesarī yathā''ti.. </p>
              <p>[03] 23^b^.^eb^ atha kho devamantiyo rājānaṃ milindaṃ  etadavoca ``āgamehi, tvaṃ mahārāja; atthi, mahārāja, nāgaseno  nāma thero paṇḍito byatto medhāvī vinīto visārado bahussuto  citrakathī kalyāṇapaṭibhāno atthadhammaniruttipaṭibhānapaṭisambhidāsu  pāramippatto, so etarahi saṅkhyeyyapariveṇe paṭivasati, gaccha, tvaṃ  mahārāja, āyasmantaṃ nāgasenaṃ pañhaṃ pucchassu, ussahati so tayā  saddhiṃ sallapituṃ kaṅkhaṃ paṭivinetu''nti. atha kho milindassa  rañño sahasā ``nāgaseno''ti saddaṃ sutvāva ahudeva bhayaṃ, ahudeva  chambhitattaṃ, ahudeva lomahaṃso. atha kho milindo rājā devamantiyaṃ  etadavoca ``ussahati bho nāgaseno bhikkhu mayā saddhiṃ  sallapitu''nti? ``ussahati, mahārāja, api  indayamavaruṇakuverapajāpati suyāma ^a^P0.0023^ea^  santusitalokapālehipi pitupitāmahena mahābrahmunāpi saddhiṃ sallapituṃ,  kimaṅgaṃ pana manussabhūtenā''ti.</p>
              <p>[03] atha kho milindo rājā devamantiyaṃ etadavoca ``tena hi,  tvaṃ devamantiya, bhadantassa santike dūtaṃ pesehī''ti. ``evaṃ  devā''ti kho devamantiyo āyasmato nāgasenassa santike dūtaṃ  pāhesi ``rājā, bhante, milindo āyasmantaṃ dassanakāmo''ti.  āyasmāpi kho nāgaseno evamāha ``tena hi āgacchatū''ti.</p>
              <p>[03] atha ^a^V0.0020^ea^ kho milindo rājā pañcamattehi yonakasatehi parivuto  rathavaramāruyha mahatā balakāyena saddhiṃ yena saṅkhyeyyapariveṇaṃ  yenāyasmā nāgaseno tenupasaṅkami. tena kho pana samayena āyasmā  nāgaseno asītiyā bhikkhusahassehi saddhiṃ maṇḍalamāḷe nisinno  hoti. addasā kho milindo rājā āyasmato nāgasenassa parisaṃ  dūratova, disvāna devamantiyaṃ etadavoca ``kassesā, devamantiya,  mahatī parisā''ti? ``āyasmato kho, mahārāja, nāgasenassa  parisā''ti.</p>
              <p>[03] atha kho milindassa rañño āyasmato nāgasenassa parisaṃ  dūratova disvā ahudeva bhayaṃ, ahudeva chambhitattaṃ, ahudeva lomahaṃso.  atha kho milindo rājā khaggaparivārito viya gajo,  garuḷaparivārito ^a^M0.0022^ea^ viya nāgo, ajagaraparivārito viya  kotthuko {kotthuko (sī0 pī0)}, mahiṃsaparivuto viya accho, nāgānubaddho viya maṇḍūko,  saddūlānubaddho viya migo, ahituṇḍikasamāgato {abhiguṇṭhikasamāgato (sī0 pī0)} viya pannago,  majjārasamāgato viya undūro, bhūtavejjasamāgato viya pisāco,  rāhumakhagato viya cando, pannago viya peḷantaragato, sakuṇo viya  pañjarantaragato, maccho viya jālantaragato, vāḷavanamanuppaviṭṭho viya  puriso, vessavaṇāparādhiko viya yakkho, parikkhīṇāyuko viya  devaputto bhīto ubbiggo utrasto saṃviggo lomahaṭṭhajāto vimano  dummano bhantacitto vipariṇatamānaso ``mā maṃ ayaṃ parijano  paribhavī''ti satiṃ {dhītiṃ (sī0 pī0)} upaṭṭhapetvā devamantiyaṃ etadavoca -- ``mā kho,  tvaṃ devamantiya ^a^P0.0024^ea^, āyasmantaṃ nāgasenaṃ mayhaṃ  ācikkheyyāsi, anakkhātaññevāhaṃ nāgasenaṃ jānissāmī''ti.  ``sādhu, mahārāja, tvaññeva jānāhī''ti.</p>
              <p>[03] tena kho pana samayena āyasmā nāgaseno tassā  bhikkhuparisāya purato cattālīsāya bhikkhusahassānaṃ navakataro hoti  pacchato cattālīsāya bhikkhusahassānaṃ vuḍḍhataro.</p>
              <p>[03] atha kho milindo rājā sabbaṃ taṃ bhikkhusaṅghaṃ purato ca  pacchato ca majjhato ca anuvilokento addasā kho āyasmantaṃ  nāgasenaṃ dūratova bhikkhusaṅghassa majjhe nisinnaṃ kesarasīhaṃ viya  vigatabhayabheravaṃ vigatalomahaṃsaṃ vigatabhayasārajjaṃ, disvāna ākāreneva  aññāsi ``eso kho ettha nāgaseno''ti.</p>
              <p>[03] atha kho milindo rājā devamantiyaṃ etadavoca ``eso kho,  devamantiya, āyasmā nāgaseno''ti. ``āma, mahārāja, eso kho  nāgaseno, suṭṭhu kho, tvaṃ mahārāja, nāgasenaṃ aññāsī''ti ^a^V0.0021^ea^.  tato rājā tuṭṭho ahosi ``anakkhātova mayā nāgaseno aññāto''ti.  atha kho milindassa rañño āyasmantaṃ nāgasenaṃ disvāva ahudeva  bhayaṃ, ahudeva chambhitattaṃ, ahudeva lomahaṃso.</p>
              <p>[03] tenāhu -- </p>
              <p>[21] ``caraṇena ^a^M0.0023^ea^ ca sampannaṃ, sudantaṃ uttame  dame. </p>
              <p>[22] disvā rājā nāgasenaṃ, idaṃ vacanamabravi.. </p>
              <p>[21] ``kathitā {kathikā (sī0 pī0)} mayā bahū diṭṭhā, sākacchā osaṭā bahū. </p>
              <p>[22] na tādisaṃ bhayaṃ āsi, ajja tāso yathā mama.. </p>
              <p>[21] ``nissaṃsayaṃ parājayo, mama ajja bhavissati. </p>
              <p>[22] jayo ca nāgasenassa, yathā cittaṃ na saṇṭhita''nti.. </p>
              <p>[06] bāhirakathā niṭṭhitā. </p>
            </h4>
          </h3>
        </h2>
        <h2>
          <h2n> 2-3. milindapañho </h2n>
          <h3>
            <h3n> 1. mahāvaggo </h3n>
            <h4>
              <h4n> 1. paññattipañho </h4n>
              <p>[03] 1^b^.^eb^ atha ^a^V0.0022^ea^ ^a^P0.0025^ea^ ^a^M0.0024^ea^ kho  milindo rājā yenāyasmā nāgaseno tenupasaṅkami, upasaṅkamitvā  āyasmatā nāgasenena saddhiṃ sammodi, sammodanīyaṃ kathaṃ sāraṇīyaṃ  vītisāretvā ekamantaṃ nisīdi. āyasmāpi kho nāgaseno  paṭisammodanīyeneva {paṭisammodi, teneva (sī0)} milindassa rañño cittaṃ ārādhesi. atha kho  milindo rājā āyasmantaṃ nāgasenaṃ etadavoca ``kathaṃ bhadanto  ñāyati, kinnāmosi bhante''ti? ``nāgaseno''ti kho ahaṃ,  mahārāja, ñāyāmi, ``nāgaseno''ti kho maṃ, mahārāja, sabrahmacārī  samudācaranti, api ca mātāpitaro nāmaṃ karonti ``nāgaseno''ti  vā ``sūraseno''ti vā ``vīraseno''ti vā ``sīhaseno''ti vā,  api ca kho, mahārāja, saṅkhā samaññā paññatti vohāro nāmamattaṃ  yadidaṃ nāgasenoti, na hettha puggalo upalabbhatīti.</p>
              <p>[03] atha kho milindo rājā evamāha ``suṇantu me bhonto  pañcasatā yonakā asītisahassā ca bhikkhū, ayaṃ nāgaseno evamāha  `na hettha puggalo upalabbhatī'ti, kallaṃ nu kho tadabhinanditu''nti.  atha kho milindo rājā āyasmantaṃ nāgasenaṃ etadavoca ``sace,  bhante nāgasena, puggalo nūpalabbhati, ko carahi tumhākaṃ  cīvarapiṇḍapātasenāsanagilānappaccayabhesajjaparikkhāraṃ deti, ko taṃ  paribhuñjati, ko sīlaṃ rakkhati, ko bhāvanamanuyuñjati, ko  maggaphalanibbānāni sacchikaroti, ko pāṇaṃ hanati, ko adinnaṃ  ādiyati, ko kāmesumicchācāraṃ carati, ko musā bhaṇati, ko majjaṃ  pivati, ko pañcānantariyakammaṃ ^a^V0.0023^ea^ karoti, tasmā natthi kusalaṃ, natthi  akusalaṃ, natthi kusalākusalānaṃ kammānaṃ kattā vā kāretā vā, natthi  sukatadukkaṭānaṃ kammānaṃ phalaṃ vipāko, sace ^a^P0.0026^ea^, bhante  nāgasena, yo tumhe māreti, natthi tassāpi pāṇātipāto, tumhākampi,  bhante nāgasena, natthi ācariyo, natthi upajjhāyo, natthi upasampadā.  `nāgasenoti maṃ, mahārāja, sabrahmacārī samudācarantī'ti yaṃ  vadesi, `katamo ettha nāgaseno ^a^M0.0025^ea^? kinnu kho, bhante,  kesā nāgaseno''ti? ``na hi mahārājā''ti. ``lomā  nāgaseno''ti? ``na hi mahārājā''ti. ``nakhā...pe0...   dantā...pe0... taco...pe0... maṃsaṃ...pe0... nhāru...pe0... aṭṭhi...pe0...  aṭṭhimiñjaṃ...pe0... vakkaṃ...pe0... hadayaṃ...pe0... yakanaṃ...pe0...  kilomakaṃ...pe0... pihakaṃ...pe0... papphāsaṃ...pe0... antaṃ...pe0...  antaguṇaṃ...pe0... udariyaṃ...pe0... karīsaṃ...pe0... pittaṃ...pe0...  semhaṃ...pe0... pubbo...pe0... lohitaṃ...pe0... sedo...pe0...  medo...pe0... assu...pe0... vasā...pe0... kheḷo...pe0...  siṅghāṇikā...pe0... lasikā...pe0... muttaṃ...pe0... matthake  matthaluṅgaṃ nāgaseno''ti? ``na himahārājā''ti. ``kiṃ nu kho,  bhante, rūpaṃ nāgaseno''ti? ``nahi mahārājā''ti. ``vedanā  nāgaseno''ti?``na hi mahārājā''ti. ``saññā nāgaseno''ti?  ``na hi mahārājā''ti. ``saṅkhārā nāgaseno''ti? ``na hi  mahārājā''ti. ``viññāṇaṃ nāgaseno''ti? ``na hi  mahārājā''ti. ``kiṃ pana, bhante, rūpavedanāsaññāsaṅkhāraviññāṇaṃ  nāgaseno''ti? ``na hi mahārājā''ti. ``kiṃ pana, bhante,  aññatra rūpavedanāsaññāsaṅkhāraviññāṇaṃ nāgaseno''ti? ``na hi  mahārājā''ti. ``tamahaṃ bhante, pucchanto pucchanto na passāmi  nāgasenaṃ. nāgasenasaddo yeva nu kho, bhante, nāgaseno''ti? ``na  hi mahārājā''ti. ``ko panettha nāgaseno, alikaṃ tvaṃ, bhante,  bhāsasi musāvādaṃ, natthi nāgaseno''ti.</p>
              <p>[03] atha kho āyasmā nāgaseno milindaṃ rājānaṃ etadavoca  ``tvaṃ khosi, mahārāja, khattiyasukhumālo accantasukhumālo, tassa  te, mahārāja, majjhanhikasamayaṃ tattāya bhūmiyā uṇhāya vālikāya  kharāya sakkharakathalikāya {kharā sakkharakaṭhalavālikā (sī0 pī0)}   madditvā pādenāgacchantassa pādā rujjanti,  kāyo kilamati, cittaṃ upahaññati, dukkhasahagataṃ kāyaviññāṇaṃ  uppajjati, kiṃ nu kho tvaṃ pādenāgatosi, udāhu vāhanenā''ti?  ``nāhaṃ, bhante, pādenāgacchāmi, rathenāhaṃ ^a^P0.0027^ea^  āgatosmī''ti. ``sace, tvaṃ mahārāja, rathenāgatosi, rathaṃ me  ārocehi, kiṃ nu kho, mahārāja, īsā ratho''ti? ``na hi  bhante''ti. ``akkho ratho''ti? ``na hi bhante''ti.  ``cakkāni ratho''ti? ``na hi bhante''ti. ``rathapañjaraṃ ratho''ti?  ``na hi bhante''ti. ``rathadaṇḍako ratho''ti? ``na hi  bhante''ti. ``yugaṃ ratho''ti? ``na hi bhante''ti. ``rasmiyo  ^a^V0.0024^ea^ ratho''ti? ``na hi bhante''ti. ``patodalaṭṭhi ratho''ti? ``na  hi bhante''ti. ``kiṃ nu kho, mahārāja,  īsāakkhacakkarathapañjararathadaṇḍayugarasmipatodā ratho''ti? ``na hi  bhante''ti. ``kiṃ pana, mahārāja ^a^M0.0026^ea^, aññatra  īsāakkhacakkarathapañjararathadaṇḍayugarasmipatodā ratho''ti? ``na hi  bhante''ti. ``tamahaṃ, mahārāja, pucchanto pucchanto na passāmi rathaṃ.  rathasaddoyeva nu kho, mahārāja, ratho''ti? ``na hi bhante''ti.  ``ko panettha ratho, alikaṃ, tvaṃ mahārāja, bhāsasi musāvādaṃ, natthi  ratho, tvaṃsi, mahārāja, sakalajambudīpe aggarājā, kassa pana tvaṃ  bhāyitvā musāvādaṃ bhāsasi, suṇantu me bhonto pañcasatā yonakā  asītisahassā ca bhikkhū, ayaṃ milindo rājā evamāha `rathenāhaṃ  āgatosmī'ti, sace tvaṃ, mahārāja, rathenāgato`si, rathaṃ me  ārocehī'ti vutto samāno rathaṃ na sampādeti, kallaṃ nu kho  tadabhinanditu''nti. evaṃ vutte pañcasatā yonakā āyasmato  nāgasenassa sādhukāraṃ datvā milindaṃ rājānaṃ etadavocuṃ ``idāni  kho tvaṃ, mahārāja, sakkonto bhāsassū''ti. </p>
              <p>[01] atha kho milindo rājā āyasmantaṃ nāgasenaṃ  etadavoca ``nāhaṃ, bhante nāgasena, musā bhaṇāmi, īsañca paṭicca  akkhañca paṭicca cakkāni ca paṭicca rathapañjarañca paṭicca rathadaṇḍakañca  paṭicca `ratho'ti saṅkhā samaññā paññatti vohāro nāmamattaṃ  pavattatī''ti.</p>
              <p>[03] ``sādhu kho, tvaṃ mahārāja, rathaṃ jānāsi, evameva kho,  mahārāja, mayhampi kese ca paṭicca lome ca paṭicca...pe0... matthake  matthaluṅgañca ^a^P0.0028^ea^ paṭicca rūpañca paṭicca vedanañca paṭicca  saññañca paṭicca saṅkhāre ca paṭicca viññāṇañca paṭicca  `nāgaseno'ti saṅkhā samaññā paññatti vohāro nāmamattaṃ pavattati,  paramatthato panettha puggalo nūpalabbhati. bhāsitampetaṃ, mahārāja,  vajirāya bhikkhuniyā bhagavato sammukhā -- </p>
              <p>[21] ```yathā hi aṅgasambhārā, hoti saddo ratho iti. </p>
              <p>[22] evaṃ khandhesu santesu, hoti ``satto''ti sammutī'''ti {passa saṃ0 ni0   1.171}..</p>
              <p>[03] ``acchariyaṃ, bhante nāgasena, abbhutaṃ, bhante nāgasena,  aticitrāni pañhapaṭibhānāni visajjitāni, yadi buddho tiṭṭheyya  sādhukāraṃ dadeyya, sādhu sādhu nāgasena, aticitrāni pañhapaṭibhānāni  visajjitānī''ti. </p>
              <p>[06] paññattipañho paṭhamo. </p>
            </h4>
            <h4>
              <h4n> 2. vassagaṇanapañho </h4n>
              <p>[03] 2^b^.^eb^ ``kativassosi ^a^V0.0025^ea^ ^a^M0.0027^ea^ tvaṃ, bhante  nāgasenā''ti? ``sattavassohaṃ, mahārājā''ti. ``ke te, bhante,  satta, tvaṃ vā satta, gaṇanā vā sattā''ti?</p>
              <p>[03] tena kho pana samayena milindassa rañño  sabbābharaṇapaṭimaṇḍitassa alaṅkatapaṭiyattassa pathaviyaṃ chāyā dissati,  udakamaṇike ca chāyā dissati. atha kho āyasmā nāgaseno  milindaṃ rājānaṃ etadavoca ``ayaṃ te, mahārāja, chāyā pathaviyaṃ  udakamaṇike ca dissati, kiṃ pana, mahārāja, tvaṃ vā rājā, chāyā  vā rājā''ti? ``ahaṃ, bhante nāgasena, rājā, nāyaṃ chāyā rājā,  maṃ pana nissāya chāyā pavattatī''ti. ``evameva kho, mahārāja,  vassānaṃ gaṇanā satta, na panāhaṃ satta, maṃ pana nissāya satta  pavattati, chāyūpamaṃ mahārājā''ti. ``acchariyaṃ, bhante nāgasena,  abbhutaṃ, bhante nāgasena, aticitrāni pañhapaṭibhānāni  visajjitānī''ti. </p>
              <p>[06] vassagaṇanapañho dutiyo. </p>
            </h4>
            <h4>
              <h4n> 3. vīmaṃsanapañho </h4n>
              <p>[03] 3^b^.^eb^ rājā āha ``bhante nāgasena, sallapissasi  mayā saddhi''nti? ``sace, tvaṃ mahārāja, paṇḍitavādaṃ {paṇḍitavādā (sī0 pī0)} sallapissasi  sallapissāmi, sace pana rājavādaṃ sallapissasi na sallapissāmī''ti.  ``kathaṃ, bhante nāgasena, paṇḍitā sallapantī''ti? ``paṇḍitānaṃ  kho, mahārāja, sallāpe āveṭhanampi kayirati, nibbeṭhanampi kayirati,  niggahopi kayirati, paṭikammampi ^a^P0.0029^ea^ kayirati,  vissāsopi {visesopi (sī0 pī0)} kayirati, paṭivissāsopi kayirati, na ca tena paṇḍitā  kuppanti, evaṃ kho, mahārāja, paṇḍitā sallapantī''ti. ``kathaṃ pana,  bhante, rājāno sallapantī''ti? ``rājāno kho, mahārāja, sallāpe  ekaṃ vatthuṃ paṭijānanti, yo taṃ vatthuṃ vilometi, tassa daṇḍaṃ  āṇāpenti `imassa daṇḍaṃ paṇethā'ti, evaṃ kho, mahārāja, rājāno  sallapantī''ti. ``paṇḍitavādāhaṃ, bhante, sallapissāmi, no  rājavādaṃ, vissaṭṭho bhadanto sallapatu yathā bhikkhunā vā sāmaṇerena vā  upāsakena vā ārāmikena ^a^M0.0028^ea^ vā saddhiṃ sallapati  ^a^V0.0026^ea^, evaṃ vissaṭṭho bhadanto sallapatu mā bhāyatū''ti. ``suṭṭhu mahārājā''ti  thero abbhānumodi.</p>
              <p>[03] rājā āha ``bhante nāgasena, pucchissāmī''ti. ``puccha  mahārājā''ti. ``pucchitosi me bhante''ti. ``visajjitaṃ  mahārājā''ti. ``kiṃ pana, bhante, tayā visajjita''nti? ``kiṃ  pana, mahārāja, tayā pucchita''nti. </p>
              <p>[06] vīmaṃsanapañho tatiyo. </p>
            </h4>
            <h4>
              <h4n> 4. anantakāyapañho </h4n>
              <p>[03] 4^b^.^eb^ atha kho milindassa rañño etadahosi  ``paṇḍito kho ayaṃ bhikkhu paṭibalo mayā saddhiṃ sallapituṃ,  bahukāni ca me ṭhānāni pucchitabbāni bhavissanti, yāva  apucchitāni yeva tāni ṭhānāni bhavissanti, atha sūriyo atthaṃ  gamissati, yaṃnūnāhaṃ sve antepure sallapeyya''nti. atha kho rājā  devamantiyaṃ etadavoca ``tena hi, tvaṃ devamantiya, bhadantassa  āroceyyāsi `sve antepure raññā saddhiṃ sallāpo bhavissatī'''ti.  idaṃ vatvā milindo rājā uṭṭhāyāsanā theraṃ nāgasenaṃ āpucchitvā rathaṃ  abhirūhitvā ``nāgaseno nāgaseno''ti sajjhāyaṃ karonto pakkāmi.</p>
              <p>[03] atha kho devamantiyo āyasmantaṃ nāgasenaṃ etadavoca ``rājā,  bhante, milindo evamāha `sve antepure raññā saddhiṃ sallāpo  bhavissatī'''ti. ``suṭṭhū''ti thero abbhānumodi. atha kho tassā  rattiyā accayena devamantiyo ca anantakāyo ca maṅkuro ca  sabbadinno ca yena milindo rājā tenupasaṅkamiṃsu, upasaṅkamitvā  rājānaṃ milindaṃ etadavocuṃ ``āgacchatu, mahārāja, bhadanto  nāgaseno''ti ^a^P0.0030^ea^? ``āma āgacchatū''ti.  ``kittakehi bhikkhūhi saddhiṃ āgacchatū''ti? ``yattake bhikkhū  icchati, tattakehi bhikkhūhi saddhiṃ āgacchatū''ti.</p>
              <p>[03] atha kho sabbadinno āha ``āgacchatu, mahārāja, dasahi  bhikkhūhi saddhi''nti, dutiyampi kho rājā āha ``yattake bhikkhū  icchati, tattakehi bhikkhūhi saddhiṃ āgacchatū''ti ^a^V0.0027^ea^. dutiyampi kho  sabbadinno āha ``āgacchatu, mahārāja, dasahi bhikkhūhi saddhi''nti.  tatiyampi kho rājā āha ``yattake ^a^M0.0029^ea^ bhikkhū  icchati, tattakehi bhikkhūhi saddhiṃ āgacchatū''ti. tatiyampi kho  sabbadinno āha ``āgacchatu, mahārāja, dasahi bhikkhūhi saddhi''nti.  ``sabbo panāyaṃ sakkāro paṭiyādito, ahaṃ bhaṇāmi `yattake  bhikkhū icchati, tattakehi bhikkhūhi saddhiṃ āgacchatū'ti. ayaṃ, bhaṇe  sabbadinno, aññathā bhaṇati, kiṃ nu mayaṃ nappaṭibalā bhikkhūnaṃ  bhojanaṃ dātu''nti? evaṃ vutte sabbadinno maṅku ahosi.</p>
              <p>[03] atha kho devamantiyo ca anantakāyo ca maṅkuro ca yenāyasmā  nāgaseno tenupasaṅkamiṃsu, upasaṅkamitvā āyasmantaṃ nāgasenaṃ etadavocuṃ  ``rājā, bhante, milindo evamāha `yattake bhikkhū icchati,  tattakehi bhikkhūhi saddhiṃ āgacchatū'''ti. atha kho āyasmā  nāgaseno pubbaṇhasamayaṃ nivāsetvā pattacīvaramādāya asītiyā  bhikkhusahassehi saddhiṃ sāgalaṃ pāvisi.</p>
              <p>[03] atha kho anantakāyo āyasmantaṃ nāgasenaṃ nissāya gacchanto  āyasmantaṃ nāgasenaṃ etadavoca ``bhante nāgasena, yaṃ panetaṃ brūsi  `nāgaseno'ti, katamo ettha, nāgaseno''ti? thero āha ``ko  panettha `nāgaseno'ti maññasī''ti? ``yo so, bhante, abbhantare  vāto jīvo pavisati ca nikkhamati ca, so `nāgaseno'ti  maññāmī''ti. ``yadi paneso vāto nikkhamitvā nappaviseyya,  pavisitvā na nikkhameyya, jīveyya nu kho so puriso''ti? ``na  hi bhante''ti ^a^P0.0031^ea^. ``ye panime saṅkhadhamakā saṅkhaṃ  dhamenti, tesaṃ vāto puna pavisatī''ti? ``na hi bhante''ti.  ``ye panime vaṃsadhamakā vaṃsaṃ dhamenti, tesaṃ vāto puna pavisatī''ti?  ``na hi bhante''ti. ``ye panime siṅgadhamakā siṅgaṃ dhamenti,  tesaṃ vāto puna pavisatī''ti? ``na hi bhante''ti. ``atha  kissa pana tena na marantī''ti. ``nāhaṃ paṭibalo tayā vādinā  saddhiṃ sallapituṃ, sādhu, bhante, atthaṃ jappehī''ti. ``neso jīvo,  assāsapassāsā nāmete kāyasaṅkhārā''ti thero abhidhammakathaṃ kathesi.  atha anantakāyo upāsakattaṃ paṭivedesīti. </p>
              <p>[06] anantakāyapañho catuttho. </p>
            </h4>
            <h4>
              <h4n> 5. pabbajjapañho </h4n>
              <p>[03] 5^b^.^eb^ atha ^a^V0.0028^ea^ ^a^M0.0030^ea^ kho āyasmā nāgaseno  yena milindassa rañño nivesanaṃ tenupasaṅkami, upasaṅkamitvā paññatte  āsane nisīdi. atha kho milindo rājā āyasmantaṃ nāgasenaṃ  saparisaṃ paṇītena khādanīyena bhojanīyena sahatthā santappetvā  sampavāretvā ekamekaṃ bhikkhuṃ ekamekena dussayugena acchādetvā  āyasmantaṃ nāgasenaṃ ticīvarena acchādetvā āyasmantaṃ nāgasenaṃ  etadavoca ``bhante nāgasena dasahi, bhikkhūhi saddhiṃ idha nisīdatha,  avasesā gacchantū''ti.</p>
              <p>[03] atha kho milindo rājā āyasmantaṃ nāgasenaṃ bhuttāviṃ  onītapattapāṇiṃ viditvā aññataraṃ nīcaṃ āsanaṃ gahetvā ekamantaṃ  nisīdi, ekamantaṃ nisinno kho milindo rājā āyasmantaṃ  nāgasenaṃ etadavoca ``bhante nāgasena, kimhi hoti kathāsallāpo''ti?  ``atthena mayaṃ, mahārāja, atthikā, atthe hotu kathāsallāpo''ti.</p>
              <p>[03] rājā āha ``kimatthiyā, bhante nāgasena, tumhākaṃ pabbajjā,  ko ca tumhākaṃ paramattho''ti. thero āha ``kinti, mahārāja, idaṃ  dukkhaṃ nirujjheyya, aññañca dukkhaṃ na uppajjeyyāti. etadatthā,  mahārāja, amhākaṃ pabbajjā, anupādā parinibbānaṃ kho pana amhākaṃ  paramattho''ti.</p>
              <p>[03] ``kiṃ pana, bhante nāgasena, sabbe etadatthāya ^a^P0.0032^ea^  pabbajantī''ti? ``na hi, mahārāja, keci etadatthāya pabbajanti,  keci rājābhinītā {rājabhītitā (sī0)} pabbajanti,  keci corābhinītā {corabhītitā (sī0)} pabbajanti, keci  iṇaṭṭā pabbajanti, keci ājīvikatthāya pabbajanti, ye pana sammā  pabbajanti, te etadatthāya pabbajantī''ti.</p>
              <p>[03] ``tvaṃ pana, bhante, etadatthāya pabbajitosī''ti? ``ahaṃ  kho, mahārāja, daharako santo pabbajito, na jānāmi imassa  nāmatthāya pabbajāmīti, api ca kho me evaṃ ahosi `paṇḍitā ime  samaṇā sakyaputtiyā, te maṃ sikkhāpessantī'ti, svāhaṃ tehi  sikkhāpito jānāmi ca passāmi ca `imassa nāmatthāya  pabbajjā'''ti.</p>
              <p>[03] ``kallosi ^a^V0.0029^ea^, bhante nāgasenā''ti. </p>
              <p>[06] pabbajjapañho pañcamo. </p>
            </h4>
            <h4>
              <h4n> 6. paṭisandhipañho </h4n>
              <p>[03] 6^b^.^eb^ rājā ^a^M0.0031^ea^ āha ``bhante nāgasena,  atthi koci mato na paṭisandahatī''ti. thero āha ``koci  paṭisandahati, koci na paṭisandahatī''ti. ``ko paṭisandahati,  ko na paṭisandahatī''ti? ``sakileso, mahārāja, paṭisandahati,  nikkileso na paṭisandahatī''ti. ``tvaṃ pana, bhante nāgasena,  paṭisandahissasī''ti? ``sace, mahārāja, saupādāno bhavissāmi  paṭisandahissāmi, sace anupādāno bhavissāmi na  paṭisandahissāmī''ti.</p>
              <p>[03] ``kallosi, bhante nāgasenā''ti. </p>
              <p>[06] paṭisandhipañho chaṭṭho. </p>
            </h4>
            <h4>
              <h4n> 7. yonisomanasikārapañho </h4n>
              <p>[03] 7^b^.^eb^ rājā āha ``bhante nāgasena, yo na  paṭisandahati, nanu so yoniso manasikārena na paṭisandahatī''ti?  ``yoniso ca mahārāja, manasikārena paññāya ca aññehi ca  kusalehi dhammehī''ti. ``nanu, bhante, yoniso manasikāro yeva  paññā''ti? ``na hi, mahārāja, añño manasikāro, aññā paññā,  imesaṃ kho, mahārāja, ajeḷakagoṇamahiṃsaoṭṭhagadrabhānampi manasikāro  atthi, paññā pana tesaṃ natthī''ti.</p>
              <p>[03] ``kallosi, bhante nāgasenā''ti. </p>
              <p>[06] yonisomanasikārapañho sattamo. </p>
            </h4>
            <h4>
              <h4n> 8. manasikāralakkhaṇapañho </h4n>
              <p>[03] 8^b^.^eb^ rājā ^a^V0.0030^ea^ āha ``kiṃlakkhaṇo, bhante nāgasena,  manasikāro, kiṃlakkhaṇā paññā''ti? ``ūhanalakkhaṇo kho,  mahārāja, manasikāro, chedanalakkhaṇā paññā''ti.</p>
              <p>[03] ``kathaṃ ūhanalakkhaṇo manasikāro, kathaṃ chedanalakkhaṇā  paññā, opammaṃ karohī''ti. ``jānāsi, tvaṃ mahārāja,  yavalāvake''ti. ``āma ^a^P0.0033^ea^, bhante, jānāmī''ti ^a^M0.0032^ea^.  ``kathaṃ, mahārāja, yavalāvakā yavaṃ lunantī''ti?  ``vāmena, bhante, hatthena yavakalāpaṃ gahetvā dakkhiṇena hatthena  dāttaṃ gahetvā dāttena chindantī''ti.</p>
              <p>[03] ``yathā, mahārāja, yavalāvako vāmena hatthena yavakalāpaṃ  gahetvā dakkhiṇena hatthena dāttaṃ gahetvā yavaṃ chindati, evameva kho,  mahārāja, yogāvacaro manasikārena mānasaṃ gahetvā paññāya kilese  chindati, evaṃ kho, mahārāja, ūhanalakkhaṇo manasikāro, evaṃ  chedanalakkhaṇā paññā''ti.</p>
              <p>[03] ``kallosi, bhante nāgasenā''ti. </p>
              <p>[06] manasikāralakkhaṇapañho aṭṭhamo. </p>
            </h4>
            <h4>
              <h4n> 9. sīlalakkhaṇapañho </h4n>
              <p>[03] 9^b^.^eb^ rājā āha ``bhante nāgasena, yaṃ panetaṃ brūsi  `aññehi ca kusalehi dhammehī'ti, katame te kusalā dhammā''ti?  ``sīlaṃ, mahārāja, saddhā vīriyaṃ sati samādhi, ime te kusalā  dhammā''ti. ``kiṃlakkhaṇaṃ, bhante, sīla''nti?  ``patiṭṭhānalakkhaṇaṃ, mahārāja, sīlaṃ sabbesaṃ kusalānaṃ dhammānaṃ,  indriyabalabojjhaṅgamaggaṅgasatipaṭṭhānasammappadhānaiddhipādajhānavimokkhasa-  mādhisamāpattīnaṃ sīlaṃ patiṭṭhaṃ, sīle patiṭṭhito kho, mahārāja,  yogāvacaro sīlaṃ nissāya sīle patiṭṭhāya pañcindriyāni bhāveti  saddhindriyaṃ vīriyindriyaṃ satindriyaṃ samādhindriyaṃ paññindriyanti,  sabbe kusalā dhammā na parihāyantī''ti. ``opammaṃ karohī''ti.  ``yathā, mahārāja ^a^V0.0031^ea^, ye keci bījagāmabhūtagāmā vuḍḍhiṃ virūḷhiṃ vepullaṃ  āpajjanti, sabbe te pathaviṃ nissāya pathaviyaṃ patiṭṭhāya vuḍḍhiṃ  virūḷhiṃ vepullaṃ āpajjanti. evameva kho, mahārāja, yogāvacaro  sīlaṃ nissāya sīle patiṭṭhāya pañcindriyāni bhāveti saddhindriyaṃ  vīriyindriyaṃ satindriyaṃ samādhindriyaṃ paññindriya''nti.</p>
              <p>[03] ``bhiyyo opammaṃ karohī''ti. ``yathā, mahārāja, ye keci  balakaraṇīyā kammantā kayiranti, sabbe te pathaviṃ nissāya pathaviyaṃ  patiṭṭhāya kayiranti. evameva kho, mahārāja, yogāvacaro sīlaṃ  nissāya sīle patiṭṭhāya pañcindriyāni ^a^M0.0033^ea^ bhāveti  saddhindriyaṃ vīriyindriyaṃ satindriyaṃ samādhindriyaṃ paññindriya''nti  ^a^P0.0034^ea^.</p>
              <p>[03] ``bhiyyo opammaṃ karohī''ti. ``yathā, mahārāja,  nagaravaḍḍhakī nagaraṃ māpetukāmo paṭhamaṃ nagaraṭṭhānaṃ sodhāpetvā  khāṇukaṇṭakaṃ apakaḍḍhāpetvā bhūmiṃ samaṃ kārāpetvā tato aparabhāge  vīthicatukkasiṅghāṭakādiparicchedena vibhajitvā nagaraṃ māpeti.  evameva kho, mahārāja, yogāvacaro sīlaṃ nissāya sīle patiṭṭhāya  pañcindriyāni bhāveti saddhindriyaṃ vīriyindriyaṃ satindriyaṃ  samādhindriyaṃ paññindriya''nti. </p>
              <p>[01] ``bhiyyo opammaṃ karohī''ti. ``yathā, mahārāja,  laṅghako sippaṃ dassetukāmo pathaviṃ khaṇāpetvā sakkharakathalaṃ  apakaḍḍhāpetvā bhūmiṃ samaṃ kārāpetvā mudukāya bhūmiyā sippaṃ dasseti.  evameva kho, mahārāja, yogāvacaro sīlaṃ nissāya sīle patiṭṭhāya  pañcindriyāni bhāveti saddhindriyaṃ vīriyindriyaṃ satindriyaṃ  samādhindriyaṃ paññindriyanti. bhāsitampetaṃ, mahārāja, bhagavatā -- </p>
              <p>[21] ```sīle patiṭṭhāya naro sapañño, cittaṃ paññañca  bhāvayaṃ. </p>
              <p>[22] ātāpī nipako bhikkhu, so imaṃ vijaṭaye jaṭa'nti {passa saṃ0 ni0   1.23}.. </p>
              <p>[21] ```ayaṃ patiṭṭhā dharaṇīva pāṇinaṃ, idañca mūlaṃ  kusalābhivuḍḍhiyā. </p>
              <p>[22] mukhañcidaṃ sabbajinānusāsane, yo sīlakkhandho  varapātimokkhiyo'''ti..</p>
              <p>[03] ``kallosi, bhante nāgasenā''ti. </p>
              <p>[06] sīlalakkhaṇapañho navamo. </p>
            </h4>
            <h4>
              <h4n> 10. sampasādanalakkhaṇasaddhāpañho </h4n>
              <p>[03] 10^b^.^eb^ rājā ^a^V0.0032^ea^ āha ``bhante nāgasena, kiṃlakkhaṇā  saddhā''ti? ``sampasādanalakkhaṇā ca, mahārāja, saddhā,  sampakkhandanalakkhaṇā cā''ti. ``kathaṃ, bhante, sampasādanalakkhaṇā  saddhā''ti? ``saddhā kho, mahārāja, uppajjamānā nīvaraṇe ^a^M0.0034^ea^  vikkhambheti, vinīvaraṇaṃ cittaṃ hoti acchaṃ ^a^P0.0035^ea^  vippasannaṃ anāvilaṃ. evaṃ kho, mahārāja, sampasādanalakkhaṇā  saddhā''ti.</p>
              <p>[03] ``opammaṃ karohī''ti. ``yathā, mahārāja, rājā cakkavattī  caturaṅginiyā senāya saddhiṃ addhānamaggappaṭipanno parittaṃ udakaṃ tareyya,  taṃ udakaṃ hatthīhi ca assehi ca rathehi ca pattīhi ca khubhitaṃ bhaveyya  āvilaṃ luḷitaṃ kalalībhūtaṃ. uttiṇṇo ca rājā cakkavattī manusse  āṇāpeyya `pānīyaṃ, bhaṇe, āharatha, pivissāmī'ti, rañño ca  udakappasādako maṇi bhaveyya. `evaṃ devā'ti kho te manussā rañño  cakkavattissa paṭissutvā taṃ udakappasādakaṃ maṇiṃ udake pakkhipeyyuṃ,  tasmiṃ udake pakkhittamatte saṅkhasevālapaṇakaṃ vigaccheyya, kaddamo ca  sannisīdeyya, acchaṃ bhaveyya udakaṃ vippasannaṃ anāvilaṃ. tato rañño  cakkavattissa pānīyaṃ upanāmeyyuṃ `pivatu, deva, pānīya'nti.</p>
              <p>[03] ``yathā, mahārāja, udakaṃ, evaṃ cittaṃ daṭṭhabbaṃ, yathā te  manussā, evaṃ yogāvacaro daṭṭhabbo, yathā saṅkhasevālapaṇakaṃ kaddamo  ca, evaṃ kilesā daṭṭhabbā. yathā udakappasādako maṇi, evaṃ saddhā  daṭṭhabbā, yathā udakappasādake maṇimhi udake pakkhittamatte  saṅkhasevālapaṇakaṃ vigaccheyya, kaddamo ca sannisīdeyya, acchaṃ bhaveyya  udakaṃ vippasannaṃ anāvilaṃ, evameva kho, mahārāja, saddhā uppajjamānā  nīvaraṇe vikkhambheti, vinīvaraṇaṃ cittaṃ hoti acchaṃ vippasannaṃ  anāvilaṃ, evaṃ kho, mahārāja, sampasādanalakkhaṇā saddhā''ti.</p>
              <p>[03] ``kallosi, bhante nāgasenā''ti. </p>
              <p>[06] sampasādanalakkhaṇasaddhāpañho dasamo. </p>
            </h4>
            <h4>
              <h4n> 11. sampakkhandanalakkhaṇasaddhāpañho </h4n>
              <p>[03] 11^b^.^eb^ ``kathaṃ ^a^V0.0033^ea^, bhante, sampakkhandanalakkhaṇā  saddhā''ti,? ``yathā, mahārāja, yogāvacaro aññesaṃ cittaṃ vimuttaṃ  passitvā sotāpattiphale vā sakadāgāmiphale vā anāgāmiphale vā  arahatte vā sampakkhandati yogaṃ karoti appattassa pattiyā  anadhigatassa adhigamāya asacchikatassa sacchikiriyāya. evaṃ  kho, mahārāja, sampakkhandanalakkhaṇā saddhā''ti.</p>
              <p>[03] ``opammaṃ ^a^M0.0035^ea^ karohī''ti. ``yathā, mahārāja,  uparipabbate mahāmegho ^a^P0.0036^ea^ abhippavasseyya, taṃ udakaṃ  yathāninnaṃ pavattamānaṃ pabbatakandarapadarasākhā paripūretvā nadiṃ  paripūreyya, sā ubhato kūlāni saṃvissandantī gaccheyya, atha  mahājanakāyo āgantvā tassā nadiyā uttānataṃ vā gambhīrataṃ vā  ajānanto bhīto vitthato tīre tiṭṭheyya, athaññataro puriso āgantvā  attano thāmañca balañca sampassanto gāḷhaṃ kacchaṃ bandhitvā  pakkhanditvā tareyya, taṃ tiṇṇaṃ passitvā mahājanakāyopi tareyya.  evameva kho, mahārāja, yogāvacaro aññesaṃ cittaṃ vimuttaṃ passitvā  sotāpattiphale vā sakadāgāmiphale vā anāgāmiphale vā arahatte vā  sampakkhandati yogaṃ karoti appattassa pattiyā anadhigatassa  adhigamāya asacchikatassa sacchikiriyāya. evaṃ kho, mahārāja,  sampakkhandanalakkhaṇā saddhāti. bhāsitampetaṃ, mahārāja, bhagavatā  saṃyuttanikāyavare -- </p>
              <p>[21] ```saddhāya taratī oghaṃ, appamādena aṇṇavaṃ. </p>
              <p>[22] vīriyena dukkhamacceti, paññāya parisujjhatī'''ti {passa saṃ0 ni0   1.246}..</p>
              <p>[03] ``kallosi, bhante nāgasenā''ti. </p>
              <p>[06] sampakkhandanalakkhaṇasaddhāpañho ekādasamo. </p>
            </h4>
            <h4>
              <h4n> 12. vīriyalakkhaṇapañho </h4n>
              <p>[03] 12^b^.^eb^ rājā ^a^V0.0034^ea^ āha ``bhante nāgasena, kiṃlakkhaṇaṃ  vīriya''nti? ``upatthambhanalakkhaṇaṃ, mahārāja, vīriyaṃ,  vīriyūpatthambhitā sabbe kusalā dhammā na parihāyantī''ti.</p>
              <p>[03] ``opammaṃ karohī''ti. ``yathā, mahārāja, puriso gehe  patante aññena dārunā upatthambheyya, upatthambhitaṃ santaṃ evaṃ taṃ gehaṃ na  pateyya. evameva kho, mahārāja, upatthambhanalakkhaṇaṃ vīriyaṃ,  vīriyūpatthambhitā sabbe kusalā dhammā na parihāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja, parittakaṃ  senaṃ mahatī senā bhañjeyya, tato rājā aññamaññaṃ anussāreyya  anupeseyya attano ^a^M0.0036^ea^ parittakāya senāya balaṃ anupadaṃ  dadeyya, tāya saddhiṃ parittakā senā mahatiṃ senaṃ bhañjeyya. evameva  kho, mahārāja, upatthambhanalakkhaṇaṃ vīriyaṃ, vīriyūpatthambhitā sabbe  kusalā dhammā na parihāyanti.  bhāsitampetaṃ ^a^P0.0037^ea^, mahārāja, bhagavatā -- `vīriyavā  kho, bhikkhave, ariyasāvako akusalaṃ pajahati, kusalaṃ bhāveti.  sāvajjaṃ pajahati, anavajjaṃ bhāveti. suddhamattānaṃ pariharatī'''ti.</p>
              <p>[03] ``kallosi, bhante nāgasenā''ti. </p>
              <p>[06] vīriyalakkhaṇapañho dvādasamo. </p>
            </h4>
            <h4>
              <h4n> 13. satilakkhaṇapañho </h4n>
              <p>[03] 13^b^.^eb^ rājā āha ``bhante nāgasena, kiṃlakkhaṇā  satī''ti? ``apilāpanalakkhaṇā, mahārāja, sati,  upaggaṇhanalakkhaṇā cā''ti. ``kathaṃ, bhante, apilāpanalakkhaṇā  satī''ti? ``sati, mahārāja, uppajjamānā  kusalākusalasāvajjānavajjahīnappaṇītakaṇhasukkasappaṭibhāgadhamme  apilāpeti `ime cattāro satipaṭṭhānā, ime cattāro sammappadhānā, ime  cattāro iddhipādā, imāni pañcindriyāni, imāni pañca balāni,  ime satta bojjhaṅgā, ayaṃ ariyo ^a^V0.0035^ea^ aṭṭhaṅgiko maggo, ayaṃ samatho,  ayaṃ vipassanā, ayaṃ vijjā, ayaṃ vimuttī'ti. tato yogāvacaro  sevitabbe dhamme sevati, asevitabbe dhamme na sevati. bhajitabbe  dhamme bhajati abhajittabbe dhamme na bhajati. evaṃ kho, mahārāja,  apilāpanalakkhaṇā satī''ti.</p>
              <p>[03] ``opammaṃ karohī''ti. ``yathā, mahārāja, rañño  cakkavattissa bhaṇḍāgāriko rājānaṃ cakkavattiṃ sāyaṃ pātaṃ yasaṃ sarāpeti  `ettakā, deva, te hatthī, ettakā assā, ettakā rathā, ettakā pattī,  ettakaṃ hiraññaṃ, ettakaṃ suvaṇṇaṃ, ettakaṃ sāpateyyaṃ, taṃ devo saratū'ti  rañño sāpateyyaṃ apilāpeti. evameva kho, mahārāja, sati  uppajjamānā  kusalākusalasāvajjānavajjahīnappaṇītakaṇhasukkasappaṭibhāgadhamme  apilāpeti `ime cattāro satipaṭṭhānā, ime cattāro sammappadhānā, ime  cattāro iddhipādā, imāni pañcindriyāni, imāni pañca balāni,  ime satta bojjhaṅgā, ayaṃ ariyo ^a^M0.0037^ea^ aṭṭhaṅgiko maggo,  ayaṃ samatho, ayaṃ vipassanā, ayaṃ vijjā, ayaṃ vimuttī'ti. tato  yogāvacaro sevitabbe dhamme sevati, asevitabbe dhamme na sevati.  bhajitabbe dhamme bhajati, abhajitabbe dhamme na bhajati. evaṃ kho,  mahārāja, apilāpanalakkhaṇā satī''ti.</p>
              <p>[03] ``kathaṃ, bhante, upaggaṇhanalakkhaṇā satī''ti? ``sati,  mahārāja, uppajjamānā hitāhitānaṃ dhammānaṃ gatiyo samanveti `ime  dhammā hitā, ime dhammā ^a^P0.0038^ea^ ahitā. ime dhammā  upakārā, ime dhammā anupakārā'ti. tato yogāvacaro ahite dhamme  apanudeti, hite dhamme upaggaṇhāti. anupakāre dhamme apanudeti,  upakāre dhamme upaggaṇhāti. evaṃ kho, mahārāja, upaggaṇhanalakkhaṇā  satī''ti.</p>
              <p>[03] ``opammaṃ karohī''ti. ``yathā, mahārāja, rañño  cakkavattissa pariṇāyakaratanaṃ rañño hitāhite jānāti `ime rañño  hitā, ime ahitā. ime upakārā, ime anupakārā'ti. tato  ahite apanudeti, hite upaggaṇhāti. anupakāre apanudeti, upakāre  upaggaṇhāti. evameva kho, mahārāja, sati uppajjamānā hitāhitānaṃ  dhammānaṃ gatiyo samanveti `ime dhammā hitā, ime dhammā ahitā.  ime dhammā upakārā, ime dhammā anupakārā'ti. tato yogāvacaro  ahite dhamme apanudeti, hite dhamme upaggaṇhā'ti. anupakāre dhamme  apanudeti, upakāre damme upaggaṇhāti. evaṃ kho, mahārāja,  upaggaṇhanalakkhaṇā sati. bhāsitampetaṃ, mahārāja, bhagavatā --  `satiñca khvāhaṃ, bhikkhave, sabbatthikaṃ vadāmī'''ti.</p>
              <p>[03] ``kallosi ^a^V0.0036^ea^, bhante nāgasenā''ti. </p>
              <p>[06] satilakkhaṇapañho terasamo. </p>
            </h4>
            <h4>
              <h4n> 14. samādhipañho </h4n>
              <p>[03] 14^b^.^eb^ rājā āha ``bhante nāgasena, kiṃlakkhaṇo  samādhī''ti? ``pamukhalakkhaṇo, mahārāja, samādhi, ye keci  kusalā dhammā, sabbe te samādhipamukhā honti samādhininnā  samādhipoṇā samādhipabbhārā''ti.</p>
              <p>[03] ``opammaṃ ^a^M0.0038^ea^ karohī''ti. ``yathā, mahārāja,  kūṭāgārassa yā yāci gopānasiyo, sabbā tā kūṭaṅgamā honti  kūṭaninnā kūṭasamosaraṇā, kūṭaṃ tāsaṃ aggamakkhāyati. evameva kho,  mahārāja, ye keci kusalā dhammā, sabbe te samādhipamukhā honti  samādhininnā samādhipoṇā samādhipabbhārāti.</p>
              <p>[03] ``bhiyyo opammaṃ karohī''ti. ``yathā, mahārāja, koci  rājā caturaṅginiyā senāya saddhiṃ saṅgāmaṃ otareyya, sabbāva senā  hatthī ca assā ca rathā ca pattī ca tappamukhā {tampamukhā (syā0 ka0)} bhaveyyuṃ tanninnā  tappoṇā tappabbhārā taṃ yeva anupariyāyeyyuṃ. evameva kho, mahārāja,  ye keci kusalā dhammā, sabbe te samādhipamukhā honti samādhininnā  samādhipoṇā ^a^P0.0039^ea^ samādhipabbhārā. evaṃ kho, mahārāja,  pamukhalakkhaṇo samādhi. bhāsitampetaṃ, mahārāja, bhagavatā --  ``samādhiṃ, bhikkhave, bhāvetha, samāhito, bhikkhave, bhikkhu yathābhūtaṃ  pajānātī''ti.</p>
              <p>[03] ``kallosi, bhante nāgasenā''ti. </p>
              <p>[06] samādhipañho cuddasamo. </p>
            </h4>
            <h4>
              <h4n> 15. paññālakkhaṇapañho </h4n>
              <p>[03] 15^b^.^eb^ rājā ^a^V0.0037^ea^ āha ``bhante nāgasena, kiṃlakkhaṇā  paññā''ti? ``pubbeva kho, mahārāja, mayā vuttaṃ `chedanalakkhaṇā  paññā'ti, api ca obhāsanalakkhaṇā paññā''ti. ``kathaṃ, bhante,  obhāsanalakkhaṇā paññā''ti? ``paññā, mahārāja, uppajjamānā  avijjandhakāraṃ vidhameti, vijjobhāsaṃ janeti, ñāṇālokaṃ vidaṃseti,  ariyasaccāni pākaṭāni karoti. tato yogāvacaro `anicca'nti  vā `dukkha'nti vā `anattā'ti vā sammappaññāya passatī''ti.</p>
              <p>[03] ``opammaṃ karohī''ti. ``yathā, mahārāja, puriso  andhakāre gehe padīpaṃ paveseyya, paviṭṭho padīpo andhakāraṃ vidhameti,  obhāsaṃ janeti, ālokaṃ vidaṃseti, rūpāni pākaṭāni karoti.  evameva kho, mahārāja, paññā ^a^M0.0039^ea^ uppajjamānā  avijjandhakāraṃ vidhameti, vijjobhāsaṃ janeti, ñāṇālokaṃ vidaṃseti,  ariyasaccāni pākaṭāni karoti. tato yogāvacaro `anicca'nti  vā `dukkha'nti vā `anattā'ti vā sammappaññāya passati. evaṃ  kho, mahārāja, obhāsanalakkhaṇā paññā''ti.</p>
              <p>[03] ``kallosi, bhante nāgasenā''ti. </p>
              <p>[06] paññālakkhaṇapañho pannarasamo. </p>
            </h4>
            <h4>
              <h4n> 16. nānādhammānaṃ ekakiccābhinipphādanapañho </h4n>
              <p>[03] 16^b^.^eb^ rājā āha ``bhante nāgasena, ime dhammā  nānā santā ekaṃ atthaṃ abhinipphādentī''ti? ``āma, mahārāja,  ime dhammā nānā santā ekaṃ atthaṃ abhinipphādenti, kilese  hanantī''ti.</p>
              <p>[03] ``kathaṃ, bhante, ime dhammā nānā santā ekaṃ atthaṃ  abhinipphādenti, kilese hananti? opammaṃ karohī''ti. ``yathā,  mahārāja, senā nānā santā hatthī ca assā ca rathā ca pattī  ^a^V0.0038^ea^ ca ekaṃ atthaṃ abhinipphādenti, saṅgāme parasenaṃ abhivijinanti.  evameva kho, mahārāja, ime dhammā nānā santā ekaṃ atthaṃ  abhinipphādenti, kilese hanantī''ti.</p>
              <p>[03] ``kallosi, bhante nāgasenā''ti. </p>
              <p>[06] nānādhammānaṃ ekakiccābhinipphādanapañho soḷasamo. </p>
              <p>[06] mahāvaggo paṭhamo. </p>
              <p>[06] imasmiṃ vagge soḷasa pañhā. </p>
            </h4>
          </h3>
          <h3>
            <h3n> 2. addhānavaggo </h3n>
            <h4>
              <h4n> 1. dhammasantatipañho </h4n>
              <p>[03] 1^b^.^eb^ rājā ^a^V0.0039^ea^ ^a^P0.0040^ea^ ^a^M0.0040^ea^ āha  ``bhante nāgasena, yo uppajjati, so eva so, udāhu añño''ti?  thero āha ``na ca so, na ca añño''ti.</p>
              <p>[03] ``opammaṃ karohī''ti. ``taṃ kiṃ maññasi, mahārāja, yadā  tvaṃ daharo taruṇo mando uttānaseyyako ahosi, so yeva tvaṃ etarahi  mahanto''ti? ``na hi, bhante, añño so daharo taruṇo mando  uttānaseyyako ahosi, añño ahaṃ etarahi mahanto''ti. ``evaṃ  sante kho, mahārāja, mātātipi na bhavissati, pitātipi na  bhavissati, ācariyotipi na bhavissati, sippavātipi na  bhavissati, sīlavātipi na bhavissati, paññavātipi na bhavissati.  kiṃ nu kho, mahārāja, aññā eva kalalassa mātā, aññā  abbudassa mātā, aññā pesiyā mātā, aññā ghanassa mātā, aññā  khuddakassa mātā, aññā mahantassa mātā, añño sippaṃ sikkhati,  añño sikkhito bhavati, añño pāpakammaṃ karoti, aññassa  hatthapādā chijjantī''ti? ``na hi, bhante. tvaṃ pana, bhante, evaṃ  vutte kiṃ vadeyyāsī''ti? thero āha ``ahaññeva kho, mahārāja,  daharo ahosiṃ taruṇo mando uttānaseyyako, ahaññeva etarahi  mahanto, imameva kāyaṃ nissāya sabbe te ekasaṅgahitā''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kocideva puriso padīpaṃ padīpeyya, kiṃ so sabbarattiṃ padīpeyyā''ti?  ``āma, bhante, sabbarattiṃ padīpeyyā''ti. ``kiṃ nu kho,  mahārāja, yā purime yāme acci, sā majjhime yāme accī''ti?  ``na hi bhante''ti. ``yā majjhime yāme acci, sā pacchime  yāme accī''ti? ``na hi bhante''ti. ``kiṃ nu kho, mahārāja,  añño so ahosi purime yāme padīpo, añño majjhime yāme  padīpo, añño ^a^V0.0040^ea^ pacchime yāme padīpo''ti? ``na hi bhante, taṃ yeva  nissāya sabbarattiṃ padīpito''ti. ``evameva kho, mahārāja,  dhammasantati sandahati, añño uppajjati, añño nirujjhati, apubbaṃ  acarimaṃ viya sandahati, tena na ca so, na ca añño,  purimaviññāṇe pacchimaviññāṇaṃ saṅgahaṃ gacchatī''ti.</p>
              <p>[03] ``bhiyyo ^a^M0.0041^ea^ opammaṃ karohī''ti. ``yathā,  mahārāja, khīraṃ ^a^P0.0041^ea^ duyhamānaṃ kālantarena dadhi  parivatteyya, dadhito navanītaṃ, navanītato ghataṃ parivatteyya, yo nu  kho, mahārāja, evaṃ vadeyya `yaṃ yeva khīraṃ taṃ yeva dadhi, yaṃ yeva  dadhi taṃ yeva navanītaṃ, yaṃ yeva navanītaṃ taṃ yeva ghata'nti, sammā nu  kho so, mahārāja, vadamāno vadeyyā''ti? ``na hi bhante, taṃyeva  nissāya sambhūta''nti. ``evameva kho, mahārāja, dhammasantati  sandahati, añño uppajjati, añño nirujjhati, apubbaṃ acarimaṃ viya  sandahati, tena na ca so, na ca añño, purimaviññāṇe  pacchimaviññāṇaṃ saṅgahaṃ gacchatī''ti.</p>
              <p>[03] ``kallosi, bhante nāgasenā''ti. </p>
              <p>[06] dhammasantatipañho paṭhamo. </p>
            </h4>
            <h4>
              <h4n> 2. paṭisandahanapañho </h4n>
              <p>[03] 2^b^.^eb^ rājā āha ``bhante nāgasena, yo na  paṭisandahati, jānāti so `na paṭisandahissāmī'ti? ``āma,  mahārāja, yo na paṭisandahati, jānāti so `na  paṭisandahissāmī'ti. ``kathaṃ, bhante, jānātī''ti? ``yo hetu  yo paccayo, mahārāja, paṭisandahanāya, tassa hetussa tassa paccayassa  uparamā jānāti so `na paṭisandahissāmī'''ti.</p>
              <p>[03] ``opammaṃ karohī''ti. ``yathā, mahārāja, kassako  gahapatiko kasitvā ca vapitvā ca dhaññāgāraṃ paripūreyya. so  aparena samayena neva kasseyya na vappeyya, yathāsambhatañca dhaññaṃ  paribhuñjeyya vā visajjeyya vā yathā paccayaṃ vā kareyya, jāneyya so,  mahārāja, kassako gahapatiko `na me dhaññāgāraṃ paripūressatī'ti?  ``āma, bhante, jāneyyā''ti. ``kathaṃ ^a^V0.0041^ea^ jāneyyā''ti? ``yo hetu  yo paccayo dhaññāgārassa paripūraṇāya, tassa hetussa tassa paccayassa  uparamā jānāti `na me dhaññāgāraṃ paripūressatī'''ti. ``evameva  kho, mahārāja, yo hetu yo paccayo paṭisandahanāya, tassa hetussa  tassa paccayassa uparamā jānāti so `na paṭisandahissāmī'ti.</p>
              <p>[03] ``kallosi, bhante nāgasenā''ti. </p>
              <p>[06] paṭisandahanapañho dutiyo. </p>
            </h4>
            <h4>
              <h4n> 3. ñāṇapaññāpañho </h4n>
              <p>[03] 3^b^.^eb^ rājā ^a^M0.0042^ea^ āha ``bhante nāgasena,  yassa ñāṇaṃ uppannaṃ, tassa paññā uppannā''ti? ``āma, mahārāja,  yassa ñāṇaṃ uppannaṃ, tassa paññā uppannā''ti. ``kiṃ, bhante, yaññeva  ^a^P0.0042^ea^ ñāṇaṃ sā yeva paññā''ti? ``āma, mahārāja,  yaññeva ñāṇaṃ sā yeva paññā''ti. ``yassa pana, bhante, taññeva  ñāṇaṃ sā yeva paññā uppannā, kiṃ sammuyheyya so, udāhu na  sammuyheyyā''ti? ``katthaci, mahārāja, sammuyheyya, katthaci na  sammuyheyyā''ti. ``kuhiṃ, bhante, sammuyheyyā''ti?  ``aññātapubbesu vā, mahārāja, sippaṭṭhānesu, agatapubbāya vā  disāya, assutapubbāya vā nāmapaññattiyā sammuyheyyā''ti. ``kuhiṃ  na sammuyheyyā''ti? ``yaṃ kho pana, mahārāja, tāya paññāya kataṃ  `anicca'nti vā `dukkha'nti vā `anattā'ti vā, tahiṃ na  sammuyheyyā''ti. ``moho panassa, bhante, kuhiṃ gacchatī''ti?  ``moho kho, mahārāja, ñāṇe uppannamatte tattheva nirujjhatī''ti.</p>
              <p>[03] ``opammaṃ karohī''ti. ``yathā, mahārāja, kocideva  puriso andhakāragehe padīpaṃ āropeyya, tato andhakāro nirujjheyya,  āloko pātubhaveyya. evameva kho, mahārāja, ñāṇe uppannamatte moho  tattheva nirujjhatī''ti.</p>
              <p>[03] ``paññā pana, bhante, kuhiṃ gacchatī''ti? ``paññāpi kho,  mahārāja, sakiccayaṃ katvā tattheva nirujjhati, yaṃ pana tāya paññāya  kataṃ `anicca'nti vā `dukkha'nti vā `anattā'ti vā, taṃ na  nirujjhatī''ti.</p>
              <p>[03] ``bhante ^a^V0.0042^ea^ nāgasena, yaṃ panetaṃ brūsi `paññā sakiccayaṃ katvā  tattheva nirujjhati, yaṃ pana tāya paññāya kataṃ `anicca'nti vā  `dukkha'nti vā `anattā'ti vā, taṃ na nirujjhatī'ti, tassa opammaṃ  karohī''ti. ``yathā, mahārāja, yo koci puriso rattiṃ lekhaṃ  pesetukāmo lekhakaṃ pakkosāpetvā padīpaṃ āropetvā lekhaṃ likhāpeyya,  likhite pana lekhe padīpaṃ vijjhāpeyya, vijjhāpitepi padīpe lekhaṃ na  vinasseyya. evameva kho, mahārāja, paññā sakiccayaṃ katvā tattheva  nirujjhati, yaṃ pana tāya paññāya kataṃ `anicca'nti vā `dukkha'nti  vā `anattā'ti vā, taṃ na nirujjhatī''ti.</p>
              <p>[03] ``bhiyyo ^a^M0.0043^ea^ opammaṃ karohī''ti. ``yathā,  mahārāja, puratthimesu janapadesu ^a^P0.0043^ea^ manussā anugharaṃ pañca  pañca udakaghaṭakāni ṭhapenti ālimpanaṃ vijjhāpetuṃ, ghare paditte tāni  pañca udakaghaṭakāni gharassūpari khipanti, tato aggi vijjhāyati,  kiṃ nu kho, mahārāja, tesaṃ manussānaṃ evaṃ hoti `puna tehi ghaṭehi  ghaṭakiccaṃ karissāmā'''ti? ``na hi, bhante, alaṃ tehi ghaṭehi, kiṃ  tehi ghaṭehī''ti? ``yathā, mahārāja, pañca udakaghaṭakāni, evaṃ  pañcindriyāni daṭṭhabbāni saddhindriyaṃ vīriyindriyaṃ satindriyaṃ  samādhindriyaṃ paññindriyaṃ. yathā te manussā, evaṃ yogāvacaro  daṭṭhabbo. yathā aggi, evaṃ kilesā daṭṭhabbā. yathā pañcahi  udakaghaṭakehi aggi vijjhāpīyati, evaṃ pañcindriyehi kilesā  vijjhāpiyanti, vijjhāpitāpi kilesā na puna sambhavanti. evameva  kho, mahārāja, paññā sakiccayaṃ katvā tattheva nirujjhati, yaṃ pana  tāya paññāya kataṃ `anicca'nti vā `dukkha'nti vā `anattā'ti vā,  taṃ na nirujjhatī''ti.</p>
              <p>[03] ``bhiyyo opammaṃ karohī''ti. ``yathā, mahārāja, vejjo  pañcamūlabhesajjāni gahetvā gilānakaṃ upasaṅkamitvā tāni  pañcamūlabhesajjāni pisitvā {piṃsitvā (sī0 pī0)} gilānakaṃ pāyeyya, tehi ca dosā  niddhameyyuṃ, kiṃ nu kho, mahārāja, tassa vejjassa evaṃ hoti `puna  tehi pañcamūlabhesajjehi bhesajjakiccaṃ karissāmī'''ti? ``na hi,  bhante, alaṃ tehi pañcamūlabhesajjehi, kiṃ tehi pañcamūlabhesajjehī''ti?  ``yathā, mahārāja, pañcamūlabhesajjāni, evaṃ pañcindriyāni daṭṭhabbāni  saddhindriyaṃ vīriyindriyaṃ satindriyaṃ samādhindriyaṃ paññindriyaṃ, yathā  vejjo, evaṃ yogāvacaro daṭṭhabbo. yathā byādhi, evaṃ kilesā daṭṭhabbā.  yathā byādhito puriso, evaṃ puthujjano daṭṭhabbo. yathā  pañcamūlabhesajjehi gilānassa dosā niddhantā, dose niddhante gilāno  arogo hoti, evaṃ pañcindriyehi kilesā niddhamīyanti, niddhamitā  ca kilesā na puna sambhavanti. evameva kho, mahārāja, paññā  sakiccayaṃ ^a^V0.0043^ea^ katvā tattheva nirujjhati, yaṃ pana tāya paññāya kataṃ  `anicca'nti vā ^a^P0.0044^ea^ `dukkha'nti vā `anattā'ti vā, taṃ  na nirujjhatī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  saṅgāmāvacaro yodho pañca kaṇḍāni gahetvā saṅgāmaṃ otareyya parasenaṃ  vijetuṃ, so saṅgāmagato tāni pañca kaṇḍāni khipeyya, tehi ca  parasenā bhijjeyya ^a^M0.0044^ea^, kiṃ nu kho, mahārāja, tassa  saṅgāmāvacarassa yodhassa evaṃ hoti `puna tehi kaṇḍehi kaṇḍakiccaṃ  karissāmī'''ti? ``na hi, bhante, alaṃ tehi kaṇḍehi, kiṃ tehi  kaṇḍehī''ti? ``yathā, mahārāja, pañca kaṇḍāni, evaṃ  pañcindriyāni daṭṭhabbāni saddhindriyaṃ vīriyindriyaṃ satindriyaṃ  samādhindriyaṃ paññindriyaṃ. yathā, mahārāja, saṅgāmāvacaro yodho,  evaṃ yogāvacaro daṭṭhabbo. yathā parasenā, evaṃ kilesā daṭṭhabbā.  yathā pañcahi kaṇḍehi parasenā bhijjati, evaṃ pañcindriyehi kilesā  bhijjanti, bhaggā ca kilesā na puna sambhavanti. evameva kho,  mahārāja, paññā sakiccayaṃ katvā tattheva nirujjhati, yaṃ pana tāya  paññāya kataṃ `anicca'nti vā `dukkha'nti vā `anattā'ti vā, taṃ  na nirujjhatī''ti.</p>
              <p>[03] ``kallosi, bhante nāgasenā''ti. </p>
              <p>[06] ñāṇapaññāpañho tatiyo. </p>
            </h4>
            <h4>
              <h4n> 4. paṭisandahanapuggalavediyanapañho </h4n>
              <p>[03] 4^b^.^eb^ rājā āha ``bhante nāgasena, yo na  paṭisandahati, vedeti so kiñci dukkhaṃ vedana''nti? thero āha  ``kiñci vedeti, kiñci na vedetī''ti. ``kiṃ vedeti, kiṃ na  vedetī''ti? ``kāyikaṃ, mahārāja, vedanaṃ vedeti, cetasikaṃ vedanaṃ na  vedetī''ti. ``kathaṃ, bhante, kāyikaṃ vedanaṃ vedeti, kathaṃ cetasikaṃ  vedanaṃ na vedetī''ti? ``yo hetu yo paccayo kāyikāya  dukkhavedanāya uppattiyā, tassa hetussa tassa paccayassa anuparamā  kāyikaṃ dukkhavedanaṃ vedeti, yo hetu yo paccayo cetasikāya  dukkhavedanāya uppattiyā, tassa hetussa tassa paccayassa uparamā  cetasikaṃ dukkhavedanaṃ na vedeti. bhāsitampetaṃ, mahārāja, bhagavatā --  `so ekaṃ vedanaṃ vedeti kāyikaṃ na cetasika'''nti.</p>
              <p>[03] ``bhante ^a^V0.0044^ea^ nāgasena, yo dukkhaṃ vedanaṃ vedeti, kasmā so na  parinibbāyatī''ti? ``natthi, mahārāja, arahato anunayo vā  paṭigho vā, na ca arahanto apakkaṃ pātenti paripākaṃ āgamenti  paṇḍitā. bhāsitampetaṃ ^a^P0.0045^ea^, mahārāja, therena sāriputtena  dhammasenāpatinā -- </p>
              <p>[21] ```nābhinandāmi ^a^M0.0045^ea^ maraṇaṃ, nābhinandāmi  jīvitaṃ. </p>
              <p>[22] kālañca paṭikaṅkhāmi, nibbisaṃ bhatako yathā.. </p>
              <p>[21] ```nābhinandāmi maraṇaṃ, nābhinandāmi jīvitaṃ. </p>
              <p>[22] kālañca paṭikaṅkhāmi, sampajāno patissato'''ti..</p>
              <p>[03] ``kallosi, bhante nāgasenā''ti {passa theragā0 654}. </p>
              <p>[06] paṭisandahanapuggalavediyanapañho catuttho. </p>
            </h4>
            <h4>
              <h4n> 5. vedanāpañho </h4n>
              <p>[03] 5^b^.^eb^ rājā āha ``bhante nāgasena, sukhā vedanā  kusalā vā akusalā vā abyākatā vā''ti? ``siyā, mahārāja,  kusalā, siyā akusalā, siyā abyākatā''ti. ``yadi, bhante,  kusalā na dukkhā, yadi dukkhā na kusalā, kusalaṃ dukkhanti  nuppajjatī''ti. ``taṃ kiṃ maññasi, mahārāja, idha purisassa hatthe  tattaṃ ayoguḷaṃ nikkhipeyya, dutiye hatthe sītaṃ himapiṇḍaṃ  nikkhipeyya, kiṃ nu kho, mahārāja, ubhopi te daheyyu''nti?  ``āma, bhante, ubhopi te daheyyu''nti. ``kiṃ nu kho, te  mahārāja, ubhopi uṇhā''ti? ``na hi bhante''ti. ``kiṃ pana te,  mahārāja, ubhopi sītalā''ti? ``na hi bhante''ti.  ``ājānāhi niggahaṃ yadi tattaṃ dahati, na ca te ubhopi uṇhā, tena  nuppajjati. yadi sītalaṃ dahati, na ca te ubhopi sītalā, tena  nuppajjati. kissa pana te, mahārāja, ubhopi dahanti, na ca te  ubhopi uṇhā, na ca te ubhopi sītalā? ekaṃ uṇhaṃ, ekaṃ sītalaṃ,  ubhopi te dahanti, tena nuppajjatī''ti. ``nāhaṃ paṭibalo tayā  vādinā saddhiṃ sallapituṃ, sādhu atthaṃ jappehī''ti. tato thero  abhidhammasaṃyuttāya kathāya rājānaṃ milindaṃ saññāpesi --</p>
              <p>[03] ``chayimāni ^a^V0.0045^ea^, mahārāja, gehanissitāni somanassāni, cha  nekkhammanissitāni somanassāni, cha gehanissitāni domanassāni,  cha nekkhammanissitāni domanassāni, cha gehanissitā upekkhā, cha  nekkhammanissitā upekkhāti, imāni cha ^a^P0.0046^ea^ chakkāni,  atītāpi chattiṃsavidhā vedanā, anāgatāpi ^a^M0.0046^ea^  chattiṃsavidhā vedanā, paccuppannāpi chattiṃsavidhā vedanā, tadekajjhaṃ  abhisaññuhitvā abhisampiṇḍetvā aṭṭhasataṃ vedanā hontī''ti.</p>
              <p>[03] ``kallosi, bhante nāgasenā''ti. </p>
              <p>[06] vedanāpañho pañcamo. </p>
            </h4>
            <h4>
              <h4n> 6. nāmarūpaekattanānattapañho </h4n>
              <p>[03] 6^b^.^eb^ rājā āha ``bhante nāgasena, ko  paṭisandahatī''ti? thero āha ``nāmarūpaṃ kho, mahārāja,  paṭisandahatī''ti. ``kiṃ imaṃ yeva nāmarūpaṃ paṭisandahatī''ti?  ``na kho, mahārāja, imaṃ yeva nāmarūpaṃ paṭisandahati, iminā pana,  mahārāja, nāmarūpena kammaṃ karoti sobhanaṃ vā pāpakaṃ vā, tena  kammena aññaṃ nāmarūpaṃ paṭisandahatī''ti. ``yadi, bhante, na imaṃ  yeva nāmarūpaṃ paṭisandahati, nanu so mutto bhavissati pāpakehi  kammehī''ti? thero āha ``yadi na paṭisandaheyya, mutto bhaveyya  pāpakehi kammehi. yasmā ca kho, mahārāja, paṭisandahati, tasmā  na mutto pāpakehi kammehī''ti.</p>
              <p>[03] ``opammaṃ karohī''ti. ``yathā, mahārāja, kocideva  puriso aññatarassa purisassa ambaṃ avahareyya, tamenaṃ ambasāmiko  gahetvā rañño dasseyya `iminā deva purisena mayhaṃ ambā  avahaṭā'ti, so evaṃ vadeyya `nāhaṃ, deva, imassa ambe avaharāmi,  aññe te ambā, ye iminā ropitā, aññe te ambā, ye mayā  avahaṭā, nāhaṃ daṇḍappatto'ti. kiṃ nu kho so, mahārāja, puriso  daṇḍappatto bhaveyyā''ti? ``āma, bhante, daṇḍappatto bhaveyyā''ti.  ``kena kāraṇenā''ti? ``kiñcāpi so evaṃ vadeyya, purimaṃ, bhante,  ambaṃ appaccakkhāya pacchimena ambena so puriso daṇḍappatto  bhaveyyā''ti. ``evameva kho, mahārāja, iminā nāmarūpena kammaṃ  karoti sobhanaṃ vā pāpakaṃ vā, tena kammena aññaṃ nāmarūpaṃ  paṭisandahati, tasmā na mutto pāpakehi kammehī''ti.</p>
              <p>[03] ``bhiyyo ^a^V0.0046^ea^ opammaṃ karohī''ti. ``yathā, mahārāja,  kocideva puriso aññatarassa purisassa sāliṃ avahareyya...pe0...  ucchuṃ avahareyya...pe0... ^a^P0.0047^ea^ yathā mahārāja koci  puriso hemantakāle aggiṃ jāletvā visibbetvā ^a^M0.0047^ea^ {visīvetvā (sī0 pī0)}   avijjhāpetvā pakkameyya, atha kho so aggi aññatarassa purisassa  khettaṃ ḍaheyya {upaḍaheyya (ka0)}, tamenaṃ khettasāmiko gahetvā rañño dasseyya `iminā,  deva, purisena mayhaṃ khettaṃ daḍḍha'nti. so evaṃ vadeyya `nāhaṃ, deva,  imassa khettaṃ jhāpemi, añño so aggi, yo mayā avijjhāpito,  añño so aggi, yenimassa khettaṃ daḍḍhaṃ, nāhaṃ daṇḍappatto'ti. kiṃ  nu kho so, mahārāja, puriso daṇḍappatto bhaveyyā''ti? ``āma,  bhante, daṇḍappatto bhaveyyā''ti. ``kena kāraṇenā''ti?  ``kiñcāpi so evaṃ vadeyya, purimaṃ, bhante, aggiṃ appaccakkhāya  pacchimena agginā so puriso daṇḍappatto bhaveyyā''ti. ``evameva  kho, mahārāja, iminā nāmarūpena kammaṃ karoti sobhanaṃ vā pāpakaṃ  vā, tena kammena aññaṃ nāmarūpaṃ paṭisandahati, tasmā na mutto  pāpakehi kammehī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kocideva puriso padīpaṃ ādāya pāsādaṃ abhirūhitvā bhuñjeyya, padīpo  jhāyamāno tiṇaṃ jhāpeyya, tiṇaṃ jhāyamānaṃ gharaṃ jhāpeyya, gharaṃ  jhāyamānaṃ gāmaṃ jhāpeyya, gāmajano taṃ purisaṃ gahetvā evaṃ vadeyya  `kissa tvaṃ, bho purisa, gāmaṃ jhāpesī'ti, so evaṃ vadeyya `nāhaṃ,  bho, gāmaṃ jhāpemi, añño so padīpaggi, yassāhaṃ ālokena bhuñjiṃ,  añño so aggi, yena gāmo jhāpito'ti, te vivadamānā tava  santike āgaccheyyuṃ, kassa tvaṃ, mahārāja, aṭṭaṃ {atthaṃ (sī0 pī0)} dhāreyyāsī''ti?  ``gāmajanassa bhante''ti. ``kiṃ kāraṇā''ti? ``kiñcāpi so  evaṃ vadeyya, api ca tato eva so aggi nibbatto''ti. ``evameva  kho, mahārāja, kiñcāpi aññaṃ māraṇantikaṃ nāmarūpaṃ, aññaṃ  paṭisandhismiṃ nāmarūpaṃ, api ca tato yeva taṃ nibbattaṃ, tasmā na  mutto pāpakehi kammehī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kocideva puriso dahariṃ dārikaṃ vāretvā suṅkaṃ datvā pakkameyya. sā  aparena ^a^P0.0048^ea^ samayena mahatī assa vayappattā, tato añño  puriso suṅkaṃ datvā vivāhaṃ kareyya, itaro āgantvā evaṃ vadeyya  `kissa pana me tvaṃ, ambho purisa, bhariyaṃ nesī'ti? so evaṃ  vadeyya `nāhaṃ tava bhariyaṃ nemi, aññā sā dārikā daharī taruṇī,  yā ^a^M0.0048^ea^ tayā vāritā ca dinnasuṅkā ca, aññāyaṃ dārikā  mahatī vayappattā mayā vāritā ca dinnasuṅkā cā'ti, te vivadamānā  tava santike āgaccheyyuṃ. kassa tvaṃ, mahārāja, aṭṭaṃ dhāreyyāsī''ti?  ``purimassa bhante''ti. ``kiṃ kāraṇā''ti? ``kiñcāpi  ^a^V0.0047^ea^ so evaṃ vadeyya, api ca tato yeva sā mahatī nibbattā''ti.  ``evameva kho, mahārāja, kiñcāpi aññaṃ māraṇantikaṃ nāmarūpaṃ,  aññaṃ paṭisandhismiṃ nāmarūpaṃ, api ca tato yeva taṃ nibbattaṃ, tasmā  naparimutto pāpakehi kammehī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kocideva puriso gopālakassa hatthato khīraghaṭaṃ kiṇitvā tasseva  hatthe nikkhipitvā pakkameyya `sve gahetvā gamissāmī'ti, taṃ aparajju  dadhi sampajjeyya. so āgantvā evaṃ vadeyya `dehi me khīraghaṭa'nti.  so dadhiṃ dasseyya. itaro evaṃ vadeyya `nāhaṃ tava hatthato dadhiṃ  kiṇāmi, dehi me khīraghaṭa'nti. so evaṃ vadeyya `ajānato te  khīraṃ dadhibhūta'nti te vivadamānā tava santike āgaccheyyuṃ, kassa  tvaṃ mahārāja, aṭṭaṃ dhāreyyāsī''ti? ``gopālakassa bhante''ti.  ``kiṃ kāraṇā''ti? ``kiñcāpi so evaṃ vadeyya, api ca tato  yeva taṃ nibbatta''nti. ``evameva kho, mahārāja, kiñcāpi aññaṃ  māraṇantikaṃ nāmarūpaṃ, aññaṃ paṭisandhismiṃ nāmarūpaṃ, api ca tato  yeva taṃ nibbattaṃ, tasmā na parimutto pāpakehi kammehī''ti.</p>
              <p>[03] ``kallosi, bhante nāgasenā''ti. </p>
              <p>[06] nāmarūpaekattanānattapañho chaṭṭho. </p>
            </h4>
            <h4>
              <h4n> 7. therapaṭisandahanāpaṭisandahanapañho </h4n>
              <p>[03] 7^b^.^eb^ rājā āha ``bhante nāgasena, tvaṃ pana  paṭisandahissasī''ti? ``alaṃ, mahārāja, kiṃ te tena pucchitena,  nanu mayā paṭikacceva akkhātaṃ `sace, mahārāja, saupādāno  bhavissāmi ^a^P0.0049^ea^, paṭisandahissāmi, sace anupādāno  bhavissāmi, na paṭisandahissāmī'''ti.</p>
              <p>[03] ``opammaṃ karohī''ti. ``yathā, mahārāja, kocideva  puriso rañño adhikāraṃ kareyya. rājā tuṭṭho adhikāraṃ dadeyya, so  tena adhikārena pañcahi kāmaguṇehi samappito samaṅgibhūto  paricareyya, so ^a^M0.0049^ea^ ce janassa āroceyya `na me rājā  kiñci paṭikarotī' ti. kiṃ nu kho so, mahārāja, puriso  yuttakārī bhaveyyā''ti? ``na hi bhante''ti. ``evameva kho,  mahārāja ^a^V0.0048^ea^, kiṃ te tena pucchitena, nanu mayā paṭikacceva akkhātaṃ  `sace saupādāno bhavissāmi, paṭisandahissāmi, sace anupādāno  bhavissāmi, na paṭisandahissāmī'''ti.</p>
              <p>[03] ``kallosi, bhante nāgasenā''ti. </p>
              <p>[06] therapaṭisandahanāpaṭisandahanapañho sattamo. </p>
            </h4>
            <h4>
              <h4n> 8. nāmarūpapaṭisandahanapañho </h4n>
              <p>[03] 8^b^.^eb^ rājā āha ``bhante nāgasena, yaṃ panetaṃ brūsi  `nāmarūpa'nti, tattha katamaṃ nāmaṃ, katamaṃ rūpa''nti. ``yaṃ tattha,  mahārāja, oḷārikaṃ, etaṃ rūpaṃ, ye tattha sukhumā cittacetasikā  dhammā, etaṃ nāma''nti. ``bhante nāgasena, kena kāraṇena nāmaṃ yeva  na paṭisandahati, rūpaṃ yeva vā''ti? ``aññamaññūpanissitā,  mahārāja, ete dhammā ekatova uppajjantī''ti.</p>
              <p>[03] ``opammaṃ karohī''ti. ``yathā, mahārāja, kukkuṭiyā kalalaṃ  na bhaveyya, aṇḍampi na bhaveyya, yañca tattha kalalaṃ, yañca aṇḍaṃ,  ubhopete aññamaññūpanissitā, ekatova nesaṃ uppatti hoti. evameva  kho, mahārāja, yadi tattha nāmaṃ na bhaveyya, rūpampi na bhaveyya,  yañceva tattha nāmaṃ, yañceva rūpaṃ, ubhopete aññamaññūpanissitā,  ekatova nesaṃ uppatti hoti. evametaṃ dīghamaddhānaṃ sandhāvita''nti.</p>
              <p>[03] ``kallosi, bhante nāgasenā''ti. </p>
              <p>[06] nāmarūpapaṭisandahanapañho aṭṭhamo. </p>
            </h4>
            <h4>
              <h4n> 9. addhānapañho </h4n>
              <p>[03] 9^b^.^eb^ rājā āha ``bhante nāgasena, yaṃ panetaṃ brūsi  `dīghamaddhāna'nti, kimetaṃ addhānaṃ nāmā''ti ^a^V0.0049^ea^? ``atīto, mahārāja,  addhā, anāgato addhā, paccuppanno addhā''ti. ``kiṃ pana, bhante,  sabbe addhā atthī''ti? ``koci, mahārāja ^a^M0.0050^ea^, addhā  atthi, koci natthī''ti. ``katamo pana, bhante, atthi, katamo  ^a^P0.0050^ea^ natthī''ti? ``ye te, mahārāja, saṅkhārā atītā  vigatā niruddhā vipariṇatā, so addhā natthi, ye dhammā vipākā, ye  ca vipākadhammadhammā, ye ca aññatra paṭisandhiṃ denti, so addhā  atthi. ye sattā kālaṅkatā aññatra uppannā, so ca addhā atthi.  ye sattā kālaṅkatā aññatra anuppannā, so addhā natthi. ye ca  sattā parinibbutā, so ca addhā natthi parinibbutattā''ti.</p>
              <p>[03] ``kallosi, bhante nāgasenā''ti. </p>
              <p>[06] addhānapañho navamo. </p>
              <p>[06] addhānavaggo dutiyo. </p>
              <p>[06] imasmiṃ vagge nava pañhā. </p>
            </h4>
          </h3>
          <h3>
            <h3n> 3. vicāravaggo </h3n>
            <h4>
              <h4n> 1. addhānamūlapañho </h4n>
              <p>[03] 1^b^.^eb^ rājā ^a^V0.0050^ea^ ^a^M0.0051^ea^ āha ``bhante nāgasena,  atītassa addhānassa kiṃ mūlaṃ, anāgatassa addhānassa kiṃ mūlaṃ,  paccuppannassa addhānassa kiṃ mūla''nti? ``atītassa ca, mahārāja,  addhānassa anāgatassa ca addhānassa paccuppannassa ca addhānassa  avijjā mūlaṃ. avijjāpaccayā saṅkhārā, saṅkhārapaccayā viññāṇaṃ,  viññāṇapaccayā nāmarūpaṃ, nāmarūpapaccayā saḷāyatanaṃ, saḷāyatanapaccayā  phasso, phassapaccayā vedanā, vedanāpaccayā taṇhā, taṇhāpaccayā  upādānaṃ, upādānapaccayā bhavo, bhavapaccayā jāti, jātipaccayā  jarāmaraṇaṃ sokaparidevadukkhadomanassupāyāsā sambhavanti. evametassa  kevalassa dukkhakkhandhassa addhānassa {dukkhakkhandhassa addhānassa (sī0)}   purimā koṭi na paññāyatī''ti.</p>
              <p>[03] ``kallosi, bhante nāgasenā''ti. </p>
              <p>[06] addhānamūlapañho paṭhamo. </p>
            </h4>
            <h4>
              <h4n> 2. purimakoṭipañho </h4n>
              <p>[03] 2^b^.^eb^ rājā āha ``bhante nāgasena, yaṃ panetaṃ brūsi  `purimā koṭi na paññāyatī'ti, tassa opammaṃ karohī''ti.  ``yathā, mahārāja, puriso parittaṃ {paripakkaṃ (ka0)} bījaṃ pathaviyaṃ nikkhipeyya, tato  aṅkuro uṭṭhahitvā anupubbena vuḍḍhiṃ virūḷhiṃ vepullaṃ āpajjitvā phalaṃ  dadeyya. tato bījaṃ ^a^P0.0051^ea^ gahetvā puna ropeyya, tatopi  aṅkuro uṭṭhahitvā anupubbena vuḍḍhiṃ virūḷhiṃ vepullaṃ āpajjitvā  ^a^V0.0051^ea^ phalaṃ dadeyya. evametissā santatiyā atthi anto''ti? ``natthi  bhante''ti. ``evameva kho, mahārāja, addhānassāpi purimā koṭi  na paññāyatī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kukkuṭiyā aṇḍaṃ bhaveyya, aṇḍato kukkuṭī kukkuṭiyā aṇḍanti.  evametissā santatiyā atthi anto''ti? ``natthi bhante''ti.  ``evameva kho, mahārāja, addhānassāpi purimā koṭi na  paññāyatī''ti.</p>
              <p>[03] ``bhiyyo ^a^M0.0052^ea^ opammaṃ karohī''ti. thero  pathaviyā cakkaṃ likhitvā milindaṃ rājānaṃ etadavoca ``atthi,  mahārāja, imassa cakkassa anto''ti? ``natthi bhante''ti.  ``evameva kho, mahārāja, imāni cakkāni vuttāni bhagavatā  `cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati  phasso, phassapaccayā vedanā, vedanāpaccayā taṇhā, taṇhāpaccayā  upādānaṃ, upādānapaccayā kammaṃ, kammato puna cakkhuṃ jāyatī'ti.  evametissā santatiyā atthi anto''ti? ``natthi bhante''ti.</p>
              <p>[03] ```sotañca paṭicca sadde ca...pe0... manañca paṭicca dhamme ca  uppajjati manoviññāṇaṃ, tiṇṇaṃ saṅgati phasso, phassapaccayā vedanā,  vedanāpaccayā taṇhā, taṇhāpaccayā upādānaṃ, upādānapaccayā kammaṃ,  kammato puna mano jāyatī'ti. evametissā santatiyā atthi  anto''ti? ``natthi bhante''ti. ``evameva kho, mahārāja,  addhānassāpi purimā koṭi na paññāyatī''ti.</p>
              <p>[03] ``kallosi, bhante nāgasenā''ti. </p>
              <p>[06] purimakoṭipañho dutiyo. </p>
            </h4>
            <h4>
              <h4n> 3. koṭipaññāyanapañho </h4n>
              <p>[03] 3^b^.^eb^ rājā āha ``bhante nāgasena, yaṃ panetaṃ brūsi  `purimā koṭi na paññāyatī'ti, katamā ca sā purimā koṭī''ti?  ``yo kho, mahārāja, atīto addhā, esā purimā koṭī''ti.  ``bhante nāgasena, yaṃ panetaṃ brūsi `purimā koṭi na paññāyatī'ti,  kiṃ pana, bhante ^a^V0.0052^ea^, sabbāpi purimā koṭi na paññāyatī''ti?  ``kāci, mahārāja, paññāyati, kāci na paññāyatī''ti.  ``katamā, bhante, paññāyati, katamā na paññāyatī''ti? ``ito  pubbe, mahārāja, sabbena sabbaṃ sabbathā sabbaṃ avijjā nāhosīti  esā purimā koṭi na paññāyati, yaṃ ahutvā sambhoti, hutvā  paṭivigacchati, esapa purimā koṭi paññāyatī''ti ^a^P0.0052^ea^.</p>
              <p>[03] ``bhante nāgasena, yaṃ ahutvā sambhoti, hutvā paṭivigacchati,  nanu taṃ ubhato chinnaṃ atthaṃ gacchatī''ti? ``yadi, mahārāja, ubhato  chinnaṃ atthaṃ gacchati, ubhato ^a^M0.0053^ea^ chinnā sakkā vaḍḍhetu''nti?  ``āma, sāpi sakkā vaḍḍhetu''nti.''nāhaṃ, bhante, etaṃ pucchāmi  koṭito sakkā vaḍḍhetu''nti? ``āma sakkā vaḍḍhetu''nti.</p>
              <p>[03] ``opammaṃ karohī''ti. thero tassa rukkhūpamaṃ akāsi,  khandhā ca kevalassa dukkhakkhandhassa bījānī''ti.</p>
              <p>[03] ``kallosi, bhante nāgasenā''ti. </p>
              <p>[06] koṭipaññāyanapañho tatiyo. </p>
            </h4>
            <h4>
              <h4n> 4. saṅkhārajāyamānapañho </h4n>
              <p>[03] 4^b^.^eb^ rājā āha ``bhante nāgasena, atthi keci  saṅkhārā, ye jāyantī''ti? ``āma, mahārāja, atthi saṅkhārā,  ye jāyantī''ti. ``katame te, bhante''ti? ``cakkhusmiñca kho,  mahārāja, sati rūpesu ca cakkhuviññāṇaṃ hoti, cakkhuviññāṇe sati  cakkhusamphasso hoti, cakkhusamphasse sati vedanā hoti, vedanāya  sati taṇhā hoti, taṇhāya sati upādānaṃ hoti, upādāne sati bhavo  hoti, bhave sati jāti hoti, jātiyā sati jarāmaraṇaṃ  sokaparidevadukkhadomanassupāyāsā sambhavanti, evametassa kevalassa  dukkhakkhandhassa samudayo hoti. cakkhusmiñca kho, mahārāja,  asati rūpesu ca asati cakkhuviññāṇaṃ na hoti, cakkhuviññāṇe  asati cakkhusamphasso na hoti, cakkhusamphasse asati vedanā na  hoti, vedanāya asati taṇhā na hoti, taṇhāya asati upādānaṃ na  hoti, upādāne asati ^a^V0.0053^ea^ bhavo na hoti, bhave asati jāti na hoti,  jātiyā asati jarāmaraṇaṃ sokaparidevadukkhadomanassupāyāsā na  honti, evametassa kevalassa dukkhakkhandhassa nirodho hotī''ti.</p>
              <p>[03] ``kallosi, bhante nāgasenā''ti. </p>
              <p>[06] saṅkhārajāyamānapañho catuttho. </p>
            </h4>
            <h4>
              <h4n> 5. bhavantasaṅkhārajāyamānapañho </h4n>
              <p>[03] 5^b^.^eb^ rājā ^a^M0.0054^ea^ āha ``bhante nāgasena,  atthi keci saṅkhārā, ye abhavantā jāyantī''ti? ``natthi,  mahārāja, keci saṅkhārā, ye abhavantā jāyanti, bhavantā yeva kho,  mahārāja, saṅkhārā jāyantī''ti.</p>
              <p>[03] ``opammaṃ karohī''ti. ``taṃ kiṃ maññasi, mahārāja, idaṃ  gehaṃ abhavantaṃ jātaṃ, yattha tvaṃ ^a^P0.0053^ea^ nisinnosī''ti?  ``natthi kiñci, bhante, idha abhavantaṃ jātaṃ, bhavantaṃ yeva jātaṃ,  imāni kho, bhante, dārūni vane ahesuṃ, ayañca mattikā pathaviyaṃ  ahosi, itthīnañca purisānañca tajjena vāyāmena evamidaṃ gehaṃ  nibbatta''nti. ``evameva kho, mahārāja, natthi keci saṅkhārā,  ye abhavantā jāyanti, bhavantā yeva saṅkhārā jāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja, ye keci  bījagāmabhūtagāmā pathaviyaṃ nikkhittā anupubbena vuḍḍhiṃ virūḷhiṃ  vepullaṃ āpajjamānā pupphāni ca phalāni ca dadeyyuṃ, na te rukkhā  abhavantā jātā, bhavantā yeva te rukkhā jātā. evameva kho,  mahārāja, natthi keci saṅkhārā, ye abhavantā jāyanti, bhavantā yeva  te saṅkhārā jāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja,  kumbhakāro pathaviyā mattikaṃ uddharitvā nānābhājanāni karoti, na  tāni bhājanāni abhavantāni jātāni, bhavantāni yeva jātāni.  evameva kho, mahārāja, natthi keci saṅkhārā, ye abhavantā  jāyanti, bhavantā yeva saṅkhārā jāyantī''ti.</p>
              <p>[03] ``bhiyyo ^a^V0.0054^ea^ opammaṃ karohī''ti. ``yathā, mahārāja, vīṇāya  pattaṃ na siyā, cammaṃ na siyā, doṇi na siyā, daṇḍo na siyā,  upavīṇo na siyā, tantiyo na siyuṃ, koṇo na siyā, purisassa  ca tajjo vāyāmo na siyā, jāyeyya saddo''ti? ``na hi  bhante''ti. ``yato ca kho, mahārāja, vīṇāya pattaṃ siyā, cammaṃ  siyā, doṇi siyā, daṇḍo siyā, upavīṇo siyā, tantiyo siyuṃ,  koṇo siyā, purisassa ca tajjo vāyāmo siyā, jāyeyya saddo''ti?  ``āma, bhante, jāyeyyā''ti. ``evameva kho, mahārāja, natthi  keci saṅkhārā, ye abhavantā jāyanti, bhavantā yeva kho saṅkhārā  jāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja, araṇi  na siyā, araṇipotako na siyā, araṇiyottakaṃ na siyā,  uttarāraṇi na ^a^M0.0055^ea^ siyā, coḷakaṃ na siyā, purisassa ca  tajjo vāyāmo na siyā, jāyeyya so aggī''ti? ``na hi  bhante''ti. ``yato ca kho, mahārāja, araṇi siyā, araṇipotako  siyā, araṇiyottakaṃ siyā, uttarāraṇi siyā, coḷakaṃ siyā,  purisassa ca tajjo vāyāmo siyā, jāyeyya so aggī''ti?  ``āma, bhante ^a^P0.0054^ea^, jāyeyyā''ti. ``evameva kho,  mahārāja, natthi keci saṅkhārā, ye abhavantā jāyanti, bhavantā yeva  kho saṅkhārā jāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja, maṇi na  siyā, ātapo na siyā, gomayaṃ na siyā, jāyeyya so aggī''ti?  ``na hi bhante''ti. ``yato ca kho, mahārāja, maṇi siyā,  ātapo siyā, gomayaṃ siyā, jāyeyya so aggī''ti? ``āma,  bhante, jāyeyyā''ti. ``evameva kho, mahārāja, natthi keci  saṅkhārā ye abhavantā jāyanti, bhavantā yeva kho saṅkhārā  jāyantī''ti.</p>
              <p>[03] ``bhiyyo opammaṃ karohī''ti. ``yathā, mahārāja, ādāso  na siyā, ābhā na siyā, mukhaṃ na siyā, jāyeyya attā''ti?  ``na hi, bhante''ti. ``yato ca kho, mahārāja, ādāso siyā,  ābhā siyā, mukhaṃ siyā, jāyeyya attā''ti? ``āma, bhante,  jāyeyyā''ti. ``evameva kho, mahārāja, natthi keci saṅkhārā, ye  abhavantā jāyanti, bhavantā yeva kho saṅkhārā jāyantī''ti.</p>
              <p>[03] ``kallosi ^a^V0.0055^ea^, bhante nāgasenā''ti. </p>
              <p>[06] bhavantasaṅkhārajāyamānapañho pañcamo. </p>
            </h4>
            <h4>
              <h4n> 6. vedagūpañho </h4n>
              <p>[03] 6^b^.^eb^ rājā āha ``bhante nāgasena, vedagū  upalabbhatī''ti? ``ko panesa, mahārāja, vedagū nāmā''ti?  ``yo, bhante, abbhantare jīvo cakkhunā rūpaṃ passati, sotena saddaṃ  suṇāti, ghānena gandhaṃ ghāyati, jivhāya rasaṃ sāyati, kāyena phoṭṭhabbaṃ  phusati, manasā dhammaṃ vijānāti, yathā mayaṃ idha pāsāde nisinnā  yena yena vātapānena iccheyyāma passituṃ, tena tena vātapānena  passeyyāma, puratthimenapi vātapānena passeyyāma, pacchimenapi ^a^M0.0056^ea^  vātapānena passeyyāma, uttarenapi vātapānena passeyyāma,  dakkhiṇenapi vātapānena passeyyāma. evameva kho, bhante, ayaṃ  abbhantare jīvo yena yena dvārena icchati passituṃ, tena tena dvārena  passatī''ti.</p>
              <p>[03] thero āha ``pañcadvāraṃ, mahārāja, bhaṇissāmi, taṃ suṇohi,  sādhukaṃ manasikarohi, yadi abbhantare jīvo cakkhunā rūpaṃ passati,  yathā mayaṃ idha pāsāde nisinnā yena yena vātapānena iccheyyāma  passituṃ, tena tena vātapānena rūpaṃ yeva passeyyāma, puratthimenapi  vātapānena rūpaṃ yeva passeyyāma, pacchimenapi ^a^P0.0055^ea^  vātapānena rūpaṃ yeva passeyyāma, uttarenapi vātapānena rūpaṃ yeva  passeyyāma, dakkhiṇenapi vātapānena rūpaṃ yeva passeyyāma, evametena  abbhantare jīvena sotenapi rūpaṃ yeva passitabbaṃ, ghānenapi rūpaṃ yeva  passitabbaṃ, jivhāyapi rūpaṃ yeva passitabbaṃ, kāyenapi rūpaṃ yeva  passitabbaṃ, manasāpi rūpaṃ yeva passitabbaṃ; cakkhunāpi saddo yeva  sotabbo, ghānenapi saddo yeva sotabbo, jivhāyapi saddo yeva  sotabbo, kāyenapi saddo yeva sotabbo, manasāpi saddo yeva  sotabbo; cakkhunāpi gandho yeva ghāyitabbo, sotenapi gandho yeva  ghāyitabbo, jivhāyapi gandho yeva ghāyitabbo, kāyenapi gandho yeva  ghāyitabbo, manasāpi gandho yeva ghāyitabbo; cakkhunāpi raso yeva  sāyitabbo, sotenapi raso yeva sāyitabbo, ghānenapi raso yeva  sāyitabbo, kāyenapi raso yeva sāyitabbo, manasāpi raso yeva  sāyitabbo; cakkhunāpi phoṭṭhabbaṃ yeva phusitabbaṃ, sotenapi phoṭṭhabbaṃ  yeva phusitabbaṃ, ghānenapi phoṭṭhabbaṃ yeva phusitabbaṃ, jivhāyapi phoṭṭhabbaṃ  yeva ^a^V0.0056^ea^ phusitabbaṃ, manasāpi phoṭṭhabbaṃ yeva phusitabbaṃ; cakkhunāpi dhammaṃ  yeva vijānitabbaṃ, sotenapi dhammaṃ yeva vijānitabbaṃ, ghānenapi dhammaṃ  yeva vijānitabbaṃ, jivhāyapi dhammaṃ yeva vijānitabbaṃ, kāyenapi  dhammaṃ yeva vijānitabba''nti? ``na hi bhante''ti.</p>
              <p>[03] ``na kho te, mahārāja, yujjati purimena vā pacchimaṃ,  pacchimena vā purimaṃ, yathā vā pana, mahārāja, mayaṃ idha pāsāde  nisinnā imesu jālavātapānesu ugghāṭitesu mahantena ākāsena  bahimukhā suṭṭhutaraṃ rūpaṃ passāma, evametena abbhantare jīvenāpi  cakkhudvāresu ugghāṭitesu mahantena ākāsena suṭṭhutaraṃ rūpaṃ passitabbaṃ,  sotesu ugghāṭitesu...pe0... ghāne ^a^M0.0057^ea^ ugghāṭite...pe0...  jivhāya ugghāṭitāya...pe0... kāye ugghāṭite mahantena ākāsena  suṭṭhutaraṃ saddo sotabbo, gandho ghāyitabbo, raso sāyitabbo, phoṭṭhabbo  phusitabbo''ti? ``na hi bhante''ti ^a^P0.0056^ea^.</p>
              <p>[03] ``na kho te, mahārāja, yujjati purimena vā pacchimaṃ,  pacchimena vā purimaṃ, yathā vā pana, mahārāja, ayaṃ dinno  nikkhamitvā bahidvārakoṭṭhake tiṭṭheyya, jānāsi tvaṃ, mahārāja, `ayaṃ  dinno nikkhamitvā bahidvārakoṭṭhake ṭhito'''ti? ``āma, bhante,  jānāmī''ti. ``yathā vā pana, mahārāja, ayaṃ dinno anto  pavisitvā tava purato tiṭṭheyya, jānāsi tvaṃ, mahārāja, `ayaṃ dinno  anto pavisitvā mama purato ṭhito'''ti? ``āma, bhante,  jānāmī''ti. ``evameva kho, mahārāja, abbhantare so jīvo  jivhāya rase nikkhitte jāneyya ambilattaṃ vā lavaṇattaṃ vā tittakattaṃ  vā kaṭukattaṃ vā kasāyattaṃ vā madhurattaṃ vā''ti? ``āma, bhante,  jāneyyā''ti. ``te rase anto paviṭṭhe jāneyya ambilattaṃ vā  lavaṇattaṃ vā tittakattaṃ vā kaṭukattaṃ vā kasāyattaṃ vā madhurattaṃ vā''ti.  ``na hi bhante''ti.</p>
              <p>[03] ``na kho te, mahārāja, yujjati purimena vā pacchimaṃ,  pacchimena vā purimaṃ, yathā, mahārāja, kocideva puriso madhughaṭasataṃ  āharāpetvā madhudoṇiṃ pūrāpetvā purisassa mukhaṃ pidahitvā {pidahitvāva (ka0)}   madhudoṇiyā pakkhipeyya, jāneyya, mahārāja, so puriso madhuṃ sampannaṃ  vā na sampannaṃ vā''ti? ``na hi bhante''ti. ``kena  kāraṇenā''ti. ``na hi tassa, bhante, mukhe madhu paviṭṭha''nti.</p>
              <p>[03] ``na ^a^V0.0057^ea^ kho te, mahārāja, yujjati purimena vā pacchimaṃ,  pacchimena vā purima''nti. ``nāhaṃ paṭibalo tayā vādinā saddhiṃ  sallapituṃ; sādhu, bhante, atthaṃ jappehī''ti.</p>
              <p>[03] thero abhidhammasaṃyuttāya kathāya rājānaṃ milindaṃ saññāpesi --  ``idha, mahārāja, cakkhuñca paṭicca rūpe ca uppajjati cakkhuviññāṇaṃ,  taṃsahajātā phasso vedanā saññā cetanā ekaggatā jīvitindriyaṃ  manasikāroti evamete dhammā paccayato jāyanti, na hettha vedagū  upalabbhati, sotañca paṭicca sadde ca...pe0... manañca paṭicca dhamme ca  uppajjati manoviññāṇaṃ, taṃsahajātā phasso vedanā saññā cetanā  ekaggatā ^a^M0.0058^ea^ jīvitindriyaṃ manasikāroti ^a^P0.0057^ea^  evamete dhammā paccayato jāyanti, na hettha vedagū upalabbhatī''ti.</p>
              <p>[03] ``kallosi, bhante nāgasenā''ti. </p>
              <p>[06] vedagūpañho chaṭṭho. </p>
            </h4>
            <h4>
              <h4n> 7. cakkhuviññāṇādipañho </h4n>
              <p>[03] 7^b^.^eb^ rājā āha ``bhante nāgasena, yattha  cakkhuviññāṇaṃ uppajjati, tattha manoviññāṇampi uppajjatī''ti?  ``āma, mahārāja, yattha cakkhuviññāṇaṃ uppajjati, tattha  manoviññāṇampi uppajjatī''ti.</p>
              <p>[03] ``kiṃ nu kho, bhante nāgasena, paṭhamaṃ cakkhuviññāṇaṃ  uppajjati, pacchā manoviññāṇaṃ, udāhu manoviññāṇaṃ paṭhamaṃ uppajjati,  pacchā cakkhuviññāṇa''nti? ``paṭhamaṃ, mahārāja, cakkhuviññāṇaṃ  uppajjati, pacchā manoviññāṇa''nti.</p>
              <p>[03] ``kiṃ nu kho, bhante nāgasena, cakkhuviññāṇaṃ manoviññāṇaṃ  āṇāpeti `yatthāhaṃ uppajjāmi, tvampi tattha uppajjāhī'ti, udāhu  manoviññāṇaṃ cakkhuviññāṇaṃ āṇāpeti `yattha tvaṃ uppajjissasi,  ahampi tattha uppajjissāmī'''ti? ``na hi, mahārāja, anālāpo  tesaṃ aññamaññehī''ti.</p>
              <p>[03] ``kathaṃ ^a^V0.0058^ea^, bhante nāgasena, yattha cakkhuviññāṇaṃ uppajjati, tattha  manoviññāṇampi uppajjatī''ti? ``ninnattā ca, mahārāja, dvārattā  ca ciṇṇattā ca samudācaritattā cā''ti.</p>
              <p>[03] ``kathaṃ, bhante nāgasena, ninnattā yattha cakkhuviññāṇaṃ  uppajjati, tattha manoviññāṇampi uppajjati? opammaṃ karohī''ti.  ``taṃ kiṃ maññasi, mahārāja, deve vassante katamena udakaṃ  gaccheyyā''ti? ``yena, bhante, ninnaṃ, tena gaccheyyā''ti.  ``athāparena samayena devo vasseyya, katamena taṃ udakaṃ gaccheyyā''ti.  ``yena, bhante, purimaṃ udakaṃ gataṃ, tampi tena gaccheyyā''ti.</p>
              <p>[03] ``kiṃ nuṃ kho, mahārāja, purimaṃ udakaṃ pacchimaṃ udakaṃ  āṇāpeti `yenāhaṃ gacchāmi, tvampi tena gacchāhī'ti, pacchimaṃ vā  udakaṃ purimaṃ udakaṃ āṇāpeti `yena tvaṃ gacchissasi, ahampi tena  gacchissāmī'''ti. ``na hi, bhante, anālāpo ^a^M0.0059^ea^ tesaṃ  aññamaññehi, ninnattā gacchantī''ti. ``evameva kho, mahārāja,  ninnattā yattha cakkhuviññāṇaṃ uppajjati, tattha manoviññāṇampi  uppajjati, na cakkhuviññāṇaṃ ^a^P0.0058^ea^ manoviññāṇaṃ āṇāpeti  `yatthāhaṃ uppajjāmi, tvampi tattha uppajjāhī'ti, nāpi manoviññāṇaṃ  cakkhuviññāṇaṃ āṇāpeti `yattha tvaṃ uppajjissasi, ahampi tattha  uppajjissāmī'ti, anālāpo tesaṃ aññamaññehi, ninnattā  uppajjantī'''ti.</p>
              <p>[03] ``kathaṃ, bhante nāgasena, dvārattā yattha cakkhuviññāṇaṃ  uppajjati, tattha manoviññāṇampi uppajjati? apepammaṃ karohī''ti.  ``taṃ kiṃ maññasi, mahārāja, rañño paccantimaṃ nagaraṃ assa  daḷhapākāratoraṇaṃ ekadvāraṃ, tato puriso nikkhamitukāmo bhaveyya,  katamena nikkhameyyā''ti? ``dvārena, bhante, nikkhameyyā''ti.  ``athāparo puriso nikkhamitukāmo bhaveyya, katamena so  nikkhameyyā''ti? ``yena, bhante, purimo puriso nikkhanto, sopi  tena nikkhameyyā''ti.</p>
              <p>[03] ``kiṃ nu kho, mahārāja, purimo puriso pacchimaṃ purisaṃ  āṇāpeti `yenāhaṃ gacchāmi, tvampi tena gacchāhī'ti, pacchimo vā  puriso purimaṃ purisaṃ āṇāpeti `yena tvaṃ gacchissasi, ahampi tena  gacchissāmī'ti. ``na hi, bhante, anālāpo tesaṃ aññamaññehi,  dvārattā gacchantī''ti. ``evameva kho, mahārāja, dvārattā yattha  cakkhuviññāṇaṃ uppajjati, tattha manoviññāṇampi uppajjati, na  cakkhuviññāṇaṃ manoviññāṇaṃ āṇāpeti `yatthāhaṃ uppajjāmi ^a^V0.0059^ea^, tvampi  tattha uppajjāhī'ti, nāpi manoviññāṇaṃ cakkhuviññāṇaṃ āṇāpeti  `yattha tvaṃ uppajjissasi, ahampi tattha uppajjissāmī'ti, anālāpo  tesaṃ aññamaññehi, dvārattā uppajjantī''ti.</p>
              <p>[03] ``kathaṃ, bhante nāgasena, ciṇṇattā yattha cakkhuviññāṇaṃ  uppajjati, tattha manoviññāṇampi uppajjati?opammaṃ karohī''ti.  ``taṃ kiṃ maññasi, mahārāja, paṭhamaṃ ekaṃ sakaṭaṃ gaccheyya, atha dutiyaṃ  sakaṭaṃ katamena gaccheyyā''ti? ``yena, bhante, purimaṃ sakaṭaṃ gataṃ,  tampi tena gaccheyyā''ti.</p>
              <p>[03] ``kiṃ nu kho, mahārāja, purimaṃ sakaṭaṃ pacchimaṃ sakaṭaṃ  āṇāpeti `yenāhaṃ gacchāmi, tvampi tena gacchāhī'ti, pacchimaṃ vā  ^a^P0.0059^ea^ sakaṭaṃ purimaṃ sakaṭaṃ ^a^M0.0060^ea^ āṇāpeti `yena  tvaṃ gacchissasi, ahampi tena gacchissāmī'''ti. ``na hi, bhante,  anālāpo tesaṃ aññamaññehi, ciṇṇattā gacchantī''ti. ``evameva  kho, mahārāja, ciṇṇattā yattha cakkhuviññāṇaṃ uppajjati, tattha  manoviññāṇampi uppajjati, na cakkhuviññāṇaṃ manoviññāṇaṃ āṇāpeti  `yatthāhaṃ uppajjāmi, tvampi tattha uppajjāhī'ti, nāpi manoviññāṇaṃ  cakkhuviññāṇaṃ āṇāpeti `yattha tvaṃ uppajjissasi, ahampi tattha  uppajjissāmī'ti, anālāpo tesaṃ aññamaññehi, ciṇṇattā  uppajjantī''ti.</p>
              <p>[03] ``kathaṃ, bhante nāgasena, samudācaritattā yattha cakkhuviññāṇaṃ  uppajjati, tattha manoviññāṇampi uppajjati? opammaṃ karohī''ti.  ``yathā, mahārāja, muddāgaṇanāsaṅkhyālekhāsippaṭṭhānesu  ādikammikassa dandhāyanā bhavati, athāparena samayena  nisammakiriyāya samudācaritattā adandhāyanā bhavati. evameva kho,  mahārāja, samudācaritattā yattha cakkhuviññāṇaṃ uppajjati, tattha  manoviññāṇampi uppajjati, na cakkhuviññāṇaṃ manoviññāṇaṃ āṇāpeti  `yatthāhaṃ uppajjāmi, tvampi tattha uppajjāhī'ti, nāpi manoviññāṇaṃ  cakkhuviññāṇaṃ āṇāpeti `yattha tvaṃ uppajjissasi, ahampi tattha  uppajjissāmī'ti, anālāpo tesaṃ aññamaññehi, samudācaritattā  uppajjantī''ti.</p>
              <p>[03] ``bhante nāgasena, yattha sotaviññāṇaṃ uppajjati, tattha  manoviññāṇampi uppajjatīti...pe0... yattha ghānaviññāṇaṃ  uppajjati...pe0... yattha jivhāviññāṇaṃ uppajjati ^a^V0.0060^ea^ ...pe0... yattha  kāyaviññāṇaṃ uppajjati, tattha manoviññāṇampi uppajjatī''ti?  ``āma, mahārāja, yattha kāyaviññāṇaṃ uppajjati, tattha  manoviññāṇampi uppajjatī''ti.</p>
              <p>[03] ``kiṃ nu kho, bhante nāgasena, paṭhamaṃ kāyaviññāṇaṃ uppajjati,  pacchā manoviññāṇaṃ, udāhu manoviññāṇaṃ paṭhamaṃ uppajjati, pacchā  kāyaviññāṇa''nti? ``kāyaviññāṇaṃ, mahārāja, paṭhamaṃ uppajjati,  pacchā manoviññāṇa''nti.</p>
              <p>[03] ``kiṃ nu kho, bhante nāgasena,...pe0... anālāpo ^a^P0.0060^ea^  tesaṃ aññamaññehi, samudācaritattā uppajjantī''ti.</p>
              <p>[03] ``kallosi, bhante nāgasenā''ti. </p>
              <p>[06] cakkhuviññāṇādipañho sattamo. </p>
            </h4>
            <h4>
              <h4n> 8. phassalakkhaṇapañho </h4n>
              <p>[03] 8^b^.^eb^ rājā ^a^M0.0061^ea^ āha ``bhante nāgasena,  yattha manoviññāṇaṃ uppajjati, phassopi vedanāpi tattha uppajjatī''ti?  ``āma, mahārāja, yattha manoviññāṇaṃ uppajjati, phassopi tattha  uppajjati, vedanāpi tattha uppajjati, saññāpi tattha uppajjati,  cetanāpi tattha uppajjati, vitakkopi tattha uppajjati, vicāropi tattha  uppajjati, sabbepi phassappamukhā dhammā tattha uppajjantī''ti.</p>
              <p>[03] ``bhante nāgasena, kiṃlakkhaṇo phasso''ti?  ``phusanalakkhaṇo, mahārāja, phasso''ti.</p>
              <p>[03] ``opammaṃ karohī''ti. ``yathā, mahārāja, dve meṇḍā  yujjheyyuṃ, tesu yathā eko meṇḍo, evaṃ cakkhu daṭṭhabbaṃ yathā dutiyo  meṇḍo, evaṃ rūpaṃ daṭṭhabbaṃ. yathā tesaṃ sannipāto, evaṃ phasso  daṭṭhabbo''ti.</p>
              <p>[03] ``bhiyyo opammaṃ karohī''ti. ``yathā, mahārāja, dve pāṇī  vajjeyyuṃ, tesu yathā eko ^a^V0.0061^ea^ pāṇi, evaṃ cakkhu daṭṭhabbaṃ. yathā dutiyo  pāṇi, evaṃ rūpaṃ daṭṭhabbaṃ. yathā tesaṃ sannipāto, evaṃ phasso  daṭṭhabbo''ti.</p>
              <p>[03] ``bhiyyo opammaṃ karohī''ti. ``yathā, mahārāja, dve  sammā vajjeyyuṃ, tesu yathā eko sammo, evaṃ cakkhu daṭṭhabbaṃ. yathā  dutiyo sammo, evaṃ rūpaṃ daṭṭhabbaṃ. yathā tesaṃ sannipāto, evaṃ phasso  daṭṭhabbo''ti.</p>
              <p>[03] ``kallosi, bhante nāgasenā''ti. </p>
              <p>[06] phassalakkhaṇapañho aṭṭhamo. </p>
            </h4>
            <h4>
              <h4n> 9. vedanālakkhaṇapañho </h4n>
              <p>[03] 9^b^.^eb^ ``bhante nāgasena, kiṃlakkhaṇā vedanā''ti?  ``vedayitalakkhaṇā, mahārāja, vedanā anubhavanalakkhaṇā cā''ti.</p>
              <p>[03] ``opammaṃ karohī''ti. ``yathā, mahārāja, kocideva  puriso rañño adhikāraṃ kareyya, tassa rājā tuṭṭho adhikāraṃ dadeyya,  so tena adhikārena pañcahi kāmaguṇehi samappito samaṅgibhūto  paricareyya, tassa evamassa `mayā kho pubbe rañño adhikāro kato,  tassa me rājā ^a^M0.0062^ea^ tuṭṭho adhikāraṃ adāsi, svāhaṃ  tatonidānaṃ imaṃ evarūpaṃ vedanaṃ vedayāmī'ti.</p>
              <p>[03] ``yathā vā pana, mahārāja, kocideva ^a^P0.0061^ea^ puriso  kusalaṃ kammaṃ katvā kāyassa bhedā paraṃ maraṇā sugatiṃ saggaṃ lokaṃ  upapajjeyya, so ca tattha dibbehi pañcahi kāmaguṇehi samappito  samaṅgibhūto paricareyya, tassa evamassa `svāhaṃ kho pubbe kusalaṃ  kammaṃ akāsiṃ, sohaṃ tatonidānaṃ imaṃ evarūpaṃ vedanaṃ vedayāmī'ti,  evaṃ kho, mahārāja, vedayitalakkhaṇā vedanā anubhavanalakkhaṇā  cā''ti.</p>
              <p>[03] ``kallosi ^a^V0.0062^ea^, bhante nāgasenā''ti. </p>
              <p>[06] vedanālakkhaṇapañho navamo. </p>
            </h4>
            <h4>
              <h4n> 10. saññālakkhaṇapañho </h4n>
              <p>[03] 10^b^.^eb^ ``bhante nāgasena, kiṃlakkhaṇā saññā''ti?  ``sañjānanalakkhaṇā, mahārāja, saññā. kiṃ sañjānāti? nīlampi  sañjānāti, pītampi sañjānāti, lohitampi sañjānāti, odātampi  sañjānāti, mañjiṭṭhampi {mañjeṭṭhampi (sī0 pī0)} sañjānāti. evaṃ kho, mahārāja,  sañjānanalakkhaṇā saññā''ti.</p>
              <p>[03] ``opammaṃ karohī''ti. ``yathā, mahārāja, rañño  bhaṇḍāgāriko bhaṇḍāgāraṃ pavisitvā nīlapītalohitodātamañjiṭṭhāni {mañjeṭṭhāni (sī0 pī0)}   rājabhogāni rūpāni passitvā sañjānāti. evaṃ kho, mahārāja,  sañjānanalakkhaṇā saññā''ti.</p>
              <p>[03] ``kallosi, bhante nāgasenā''ti. </p>
              <p>[06] saññālakkhaṇapañho dasamo. </p>
            </h4>
            <h4>
              <h4n> 11. cetanālakkhaṇapañho </h4n>
              <p>[03] 11^b^.^eb^ ``bhante nāgasena, kiṃlakkhaṇā cetanā''ti?  ``cetayitalakkhaṇā, mahārāja, cetanā abhisaṅkharaṇalakkhaṇā cā''ti.</p>
              <p>[03] ``opammaṃ ^a^M0.0063^ea^ karohī''ti. ``yathā, mahārāja,  kocideva puriso visaṃ abhisaṅkharitvā attanā ca piveyya, pare ca  pāyeyya, so attanāpi dukkhito bhaveyya, parepi dukkhitā bhaveyyuṃ.  evameva kho, mahārāja, idhekacco puggalo akusalaṃ kammaṃ cetanāya  cetayitvā kāyassa bhedā paraṃ maraṇā apāyaṃ duggatiṃ vinipātaṃ nirayaṃ  upapajjeyya. yepi tassa anusikkhanti ^a^V0.0063^ea^, tepi kāyassa bhedā paraṃ  maraṇā apāyaṃ duggatiṃ vinipātaṃ nirayaṃ upapajjanti.</p>
              <p>[03] ``yathā vā pana, mahārāja, kocideva puriso  sappinavanītatelamadhuphāṇitaṃ ekajjhaṃ abhisaṅkharitvā attanā ca  piveyya, pare ca pāyeyya, so attanā sukhito bhaveyya, parepi sukhitā  bhaveyyuṃ. evameva ^a^P0.0062^ea^ kho, mahārāja, idhekacco puggalo  kusalaṃ kammaṃ cetanāya cetayitvā kāyassa bhedā paraṃ maraṇā sugatiṃ  saggaṃ lokaṃ upapajjati. yepi tassa anusikkhanti, tepi kāyassa  bhedā paraṃ maraṇā sugatiṃ saggaṃ lokaṃ upapajjanti. evaṃ kho,  mahārāja, cetayitalakkhaṇā cetanā abhisaṅkharaṇalakkhaṇā cā''ti.</p>
              <p>[03] ``kallosi, bhante nāgasenā''ti. </p>
              <p>[06] cetanālakkhaṇapañho ekādasamo. </p>
            </h4>
            <h4>
              <h4n> 12. viññāṇalakkhaṇapañho </h4n>
              <p>[03] 12^b^.^eb^ ``bhante nāgasena, kiṃlakkhaṇaṃ viññāṇa''nti?  ``vijānanalakkhaṇaṃ, mahārāja, viññāṇa''nti.</p>
              <p>[03] ``opammaṃ karohī''ti. ``yathā, mahārāja, nagaraguttiko  majjhe nagarasiṅghāṭake nisinno passeyya puratthimadisato purisaṃ  āgacchantaṃ, passeyya dakkhiṇadisato purisaṃ āgacchantaṃ, passeyya  pacchimadisato purisaṃ āgacchantaṃ, passeyya uttaradisato purisaṃ  āgacchantaṃ. evameva kho, mahārāja, yañca puriso cakkhunā rūpaṃ  passati, taṃ viññāṇena vijānāti. yañca sotena saddaṃ suṇāti, taṃ  viññāṇena vijānāti. yañca ghānena gandhaṃ ghāyati, taṃ viññāṇena  vijānāti. yañca jivhāya rasaṃ sāyati, taṃ viññāṇena ^a^M0.0064^ea^  vijānāti. yañca kāyena phoṭṭhabbaṃ phusati, taṃ viññāṇena  vijānāti, yañca manasā dhammaṃ vijānāti, taṃ viññāṇena vijānāti.  evaṃ kho, mahārāja, vijānanalakkhaṇaṃ viññāṇa''nti.</p>
              <p>[03] ``kallosi ^a^V0.0064^ea^, bhante nāgasenā''ti. </p>
              <p>[06] viññāṇalakkhaṇapañho dvādasamo. </p>
            </h4>
            <h4>
              <h4n> 13. vitakkalakkhaṇapañho </h4n>
              <p>[03] 13^b^.^eb^ ``bhante nāgasena, kiṃlakkhaṇo vitakko''ti?  ``appanālakkhaṇo mahārāja, vitakko''ti.</p>
              <p>[03] ``opammaṃ karohī''ti. ``yathā, mahārāja, vaḍḍhakī  suparikammakataṃ dāruṃ sandhismiṃ appeti, evameva kho, mahārāja,  appanālakkhaṇo vitakko''ti.</p>
              <p>[03] ``kallosi, bhante nāgasenā''ti. </p>
              <p>[06] vitakkalakkhaṇapañho terasamo. </p>
            </h4>
            <h4>
              <h4n> 14. vicāralakkhaṇapañho </h4n>
              <p>[03] 14^b^.^eb^ ``bhante nāgasena, kiṃlakkhaṇo vicāro''ti?  ``anumajjanalakkhaṇo, mahārāja, vicāro''ti.</p>
              <p>[03] ``opammaṃ karohī''ti. ``yathā, mahārāja, kaṃsathālaṃ  ākoṭitaṃ pacchā anuravati ^a^P0.0063^ea^ anusandahati {anusaddāyati (ka0)}, yathā,  mahārāja, ākoṭanā, evaṃ vitakko daṭṭhabbo. yathā anuravanā {anumajjanā (ka0)}, evaṃ  vicāro daṭṭhabbo''ti.</p>
              <p>[03] ``kallosi ^a^V0.0065^ea^, bhante nāgasenā''ti. </p>
              <p>[06] vicāralakkhaṇapañho cuddasamo. </p>
              <p>[06] vicāravaggo tatiyo. </p>
              <p>[06] imasmiṃ vagge cuddasa pañhā. </p>
            </h4>
          </h3>
          <h3>
            <h3n> 4. nibbānavaggo </h3n>
            <h4>
              <h4n> 1. phassādivinibbhujanapañho </h4n>
              <p>[03] 1^b^.^eb^ rājā ^a^V0.0066^ea^ ^a^M0.0065^ea^ āha ``bhante nāgasena,  sakkā imesaṃ dhammānaṃ ekatobhāvagatānaṃ vinibbhujitvā vinibbhujitvā  nānākaraṇaṃ paññāpetuṃ `ayaṃ phasso, ayaṃ vedanā, ayaṃ saññā, ayaṃ  cetanā, idaṃ viññāṇaṃ, ayaṃ vitakko, ayaṃ vicāro'ti''? ``na  sakkā, mahārāja, imesaṃ dhammānaṃ ekatobhāvagatānaṃ vinibbhujitvā  vinibbhujitvā nānākaraṇaṃ paññāpetuṃ `ayaṃ phasso, ayaṃ vedanā, ayaṃ  saññā, ayaṃ cetanā, idaṃ viññāṇaṃ, ayaṃ vitakko, ayaṃ vicāro'''ti.</p>
              <p>[03] ``opammaṃ karohī''ti. ``yathā, mahārāja, rañño sūdo  arasaṃ vā rasaṃ vā {yūsaṃ vā rasaṃ vā (sī0 syā0 pī0)}   kareyya, so tattha dadhimpi pakkhipeyya, loṇampi  pakkhipeyya, siṅgiverampi pakkhipeyya, jīrakampi pakkhipeyya,  maricampi pakkhipeyya, aññānipi pakārāni pakkhipeyya, tamenaṃ rājā  evaṃ vadeyya, `dadhissa me rasaṃ āhara, loṇassa me rasaṃ āhara,  siṅgiverassa me rasaṃ āhara, jīrakassa me rasaṃ āhara, maricassa me  rasaṃ āhara, sabbesaṃ me pakkhittānaṃ rasaṃ āharā'ti. sakkā nu kho,  mahārāja, tesaṃ rasānaṃ ekatobhāvagatānaṃ vinibbhujitvā vinibbhujitvā  rasaṃ āharituṃ ambilattaṃ vā lavaṇattaṃ vā tittakattaṃ vā kaṭukattaṃ vā  kasāyattaṃ vā madhurattaṃ vā''ti? ``na hi, bhante, sakkā tesaṃ rasānaṃ  ekatobhāvagatānaṃ ^a^P0.0064^ea^ vinibbhujitvā vinibbhujitvā rasaṃ  āharituṃ ambilattaṃ vā lavaṇattaṃ vā tittakattaṃ vā kaṭukattaṃ vā  kasāyattaṃ vā madhurattaṃ vā, api ca kho pana sakena sakena lakkhaṇena  upaṭṭhahantī''ti. ``evameva kho, mahārāja, na sakkā imesaṃ dhammānaṃ  ekatobhāvagatānaṃ vinibbhujitvā vinibbhujitvā nānākaraṇaṃ paññāpetuṃ  `ayaṃ phasso, ayaṃ vedanā, ayaṃ saññā, ayaṃ cetanā, idaṃ viññāṇaṃ,  ayaṃ vitakko, ayaṃ vicāro'ti, api ca kho pana sakena sakena  lakkhaṇena upaṭṭhahantī''ti.</p>
              <p>[03] ``kallosi ^a^V0.0067^ea^, bhante nāgasenā''ti. </p>
              <p>[06] phassādivinibbhujanapañho paṭhamo. </p>
            </h4>
            <h4>
              <h4n> 2. nāgasenapañho </h4n>
              <p>[03] 2^b^.^eb^ thero ^a^M0.0066^ea^ āha ``loṇaṃ, mahārāja,  cakkhuviññeyya''nti. ``āma, bhante, cakkhuviññeyya''nti.  ``suṭṭhu kho, mahārāja, jānāhī''ti. ``kiṃ pana, bhante,  jivhāviññeyya''nti? ``āma, mahārāja, jivhāviññeyya''nti.  ``kiṃ pana, bhante, sabbaṃ loṇaṃ jivhāya vijānātī''ti? ``āma,  mahārāja, sabbaṃ loṇaṃ jivhāya vijānāti''.</p>
              <p>[03] ``yadi, bhante, sabbaṃ loṇaṃ jivhāya vijānāti, kissa pana  taṃ sakaṭehi balībaddā {balibaddā (sī0 pī0)} āharanti, nanu loṇameva āharitabba''nti?  ``na sakkā, mahārāja, loṇameva āharituṃ ekatobhāvagatā ete dhammā  gocaranānattagatā loṇaṃ garubhāvo cāti. sakkā pana, mahārāja, loṇaṃ  tulāya tulayitu''nti? ``āma, bhante, sakkā''ti. ``na sakkā,  mahārāja, loṇaṃ tulāya tulayituṃ, garubhāvo tulāya tuliyatī''ti.</p>
              <p>[03] ``kallosi, bhante nāgasenā''ti. </p>
              <p>[06] nāgasenapañho dutiyo. </p>
            </h4>
            <h4>
              <h4n> 3. pañcāyatanakammanibbattapañho </h4n>
              <p>[03] 3^b^.^eb^ rājā ^a^P0.0065^ea^ āha ``bhante nāgasena,  yānimāni pañcāyatanāni, kiṃ nu tāni nānākammehi nibbattāni,  udāhu ekena kammenā''ti? ``nānākammehi, mahārāja, nibbattāni,  na ekena kammenā''ti.</p>
              <p>[03] ``opammaṃ karohī''ti. ``taṃ kiṃ maññasi, mahārāja,  ekasmiṃ khette nānābījāni vappeyyuṃ ^a^V0.0068^ea^, tesaṃ nānābījānaṃ nānāphalāni  nibbatteyyu''nti? ``āma, bhante, nibbatteyyu''nti. ``evameva  kho, mahārāja, yāni yāni pañcāyatanāni, tāni tāni  nānākammehi nibbattāni, na ekena kammenā''ti.</p>
              <p>[03] ``kallosi, bhante nāgasenā''ti. </p>
              <p>[06] pañcāyatanakammanibbattapañho tatiyo. </p>
            </h4>
            <h4>
              <h4n> 4. kammanānākaraṇapañho </h4n>
              <p>[03] 4^b^.^eb^ rājā ^a^M0.0067^ea^ āha ``bhante nāgasena,  kena kāraṇena manussā na sabbe samakā, aññe appāyukā, aññe  dīghāyukā, aññe bahvābādhā aññe appābādhā, aññe dubbaṇṇā, aññe  vaṇṇavanto, aññe appesakkhā, aññe mahesakkhā, aññe appabhogā,  aññe mahābhogā, aññe nīcakulīnā, aññe mahākulīnā, aññe  duppaññā, aññe paññavanto''ti?</p>
              <p>[03] thero āha ``kissa pana, mahārāja, rukkhā na sabbe samakā,  aññe ambilā, aññe lavaṇā, aññe tittakā, aññe kaṭukā, aññe  kasāvā, aññe madhurā''ti? ``maññāmi, bhante, bījānaṃ  nānākaraṇenā''ti. ``evameva kho, mahārāja, kammānaṃ nānākaraṇena  manussā na sabbe samakā, aññe appāyukā, aññe dīghāyukā, aññe  bahvābādhā, aññe appābādhā, aññe dubbaṇṇā, aññe vaṇṇavanto,  aññe appesakkhā, aññe mahesakkhā, aññe appabhogā, aññe  mahābhogā, aññe nīcakulīnā, aññe mahākulīnā, aññe duppaññā,  aññe paññavanto. bhāsitampetaṃ mahārāja bhagavatā -- `kammassakā,  māṇava, sattā kammadāyādā kammayonī kammabandhū kammappaṭisaraṇā,  kammaṃ satte vibhajati yadidaṃ hīnappaṇītatāyā'''ti.</p>
              <p>[03] ``kallosi, bhante nāgasenā''ti. </p>
              <p>[06] kammanānākaraṇapañho catuttho. </p>
            </h4>
            <h4>
              <h4n> 5. vāyāmakaraṇapañho </h4n>
              <p>[03] 5^b^.^eb^ rājā ^a^V0.0069^ea^ āha ``bhante nāgasena, tumhe bhaṇatha  `kinti imaṃ dukkhaṃ nirujjheyya, aññañca dukkhaṃ nuppajjeyyā'ti  ^a^P0.0066^ea^. etadatthā, mahārāja, amhākaṃ pabbajjā''ti. ``kiṃ  paṭikacceva vāyamitena, nanu sampatte kāle vāyamitabba''nti? thero  āha ``sampatte kāle, mahārāja, vāyāmo akiccakaro bhavati,  paṭikacceva vāyāmo kiccakaro bhavatī''ti.</p>
              <p>[03] ``opammaṃ karohī''ti. ``taṃ kiṃ maññasi, mahārāja, yadā  tvaṃ pipāsito bhaveyyāsi, tadā tvaṃ udapānaṃ khaṇāpeyyāsi, taḷākaṃ  khaṇāpeyyāsi `pānīyaṃ pivissāmī'ti? ``na hi, bhante''ti.  ``evameva kho, mahārāja, sampatte kāle ^a^M0.0068^ea^ vāyāmo  akiccakaro bhavati, paṭikacceva vāyāmo kiccakaro bhavatī''ti.</p>
              <p>[03] ``bhiyyo opammaṃ karohī''ti. ``taṃ kiṃ maññasi,  mahārāja, yadā tvaṃ bubhukkhito bhaveyyāsi, tadā tvaṃ khettaṃ  kasāpeyyāsi, sāliṃ ropāpeyyāsi, dhaññaṃ atiharāpeyyāsi `bhattaṃ  bhuñjissāmī'ti? ``na hi, bhante''ti. ``evameva kho, mahārāja,  sampatte kāle vāyāmo akiccakaro bhavati, paṭikacceva vāyāmo  kiccakaro bhavatīti.</p>
              <p>[03] ``bhiyyo opammaṃ karohī''ti. ``taṃ kiṃ maññasi,  mahārāja, yadā te saṅgāmo paccupaṭṭhito bhaveyya, tadā tvaṃ parikhaṃ  khaṇāpeyyāsi, pākāraṃ kārāpeyyāsi, gopuraṃ kārāpeyyāsi, aṭṭālakaṃ  kārāpeyyāsi, dhaññaṃ atiharāpeyyāsi, tadā tvaṃ hatthismiṃ  sikkheyyāsi, assasmiṃ sikkheyyāsi, rathasmiṃ sikkheyyāsi,  dhanusmiṃ sikkheyyāsi, tharusmiṃ sikkheyyāsī''ti? ``na hi,  bhante''ti. ``evameva kho, mahārāja, sampatte kāle vāyāmo  akiccakaro bhavati, paṭikacceva vāyāmo kiccakaro bhavati.  bhāsitampetaṃ mahārāja bhagavatā -- </p>
              <p>[21] ```paṭikacceva taṃ kayirā, yaṃ jaññā hitamattano. </p>
              <p>[22] na sākaṭikacintāya, mantā dhīro parakkame.. </p>
              <p>[21] ```yathā ^a^V0.0070^ea^ sākaṭiko maṭṭhaṃ {nāma (sī0 pī0 ka0) saṃ0  ni0  1.103},  samaṃ hitvā mahāpathaṃ. </p>
              <p>[22] visamaṃ maggamāruyha, akkhacchinnova jhāyati.. </p>
              <p>[21] ```evaṃ ^a^P0.0067^ea^ dhammā apakkamma,  adhammamanuvattiya. </p>
              <p>[22] mando maccu mukhaṃ patto, akkhacchinnova jhāyatī'''ti {socatīti (sabbattha)}..</p>
              <p>[03] ``kallosi, bhante nāgasenā''ti. </p>
              <p>[06] vāyāmakaraṇapañho pañcamo. </p>
            </h4>
            <h4>
              <h4n> 6. nerayikaggiuṇhabhāvapañho </h4n>
              <p>[03] 6^b^.^eb^ rājā āha ``bhante nāgasena, tumhe bhaṇatha  `pākatikāggito nerayiko aggi mahābhitāpataro hoti, khuddakopi  pāsāṇo ^a^M0.0069^ea^ pākatike aggimhi pakkhitto divasampi  paccamāno {dhamamāno (sī0 pī0)} na vilayaṃ gacchati, kūṭāgāramattopi pāsāṇo  nerayikaggimhi pakkhitto khaṇena vilayaṃ gacchatī'ti, etaṃ vacanaṃ na  saddahāmi, evañca pana vadetha `ye ca tattha uppannā sattā, te  anekānipi vassasahassāni niraye paccamānā na vilayaṃ gacchantī'ti,  tampi vacanaṃ na saddahāmī''ti.</p>
              <p>[03] thero āha ``taṃ kiṃ maññasi, mahārāja, yā tā santi  makariniyopi susumāriniyopi kacchapiniyopi moriniyopi  kapotiniyopi, kiṃnu tā kakkhaḷāni pāsāṇāni sakkharāyo ca  khādantī''ti? ``āma, bhante, khādantī''ti. ``kiṃ pana tāni  tāsaṃ kucchiyaṃ koṭṭhabbhantaragatāni vilayaṃ gacchantī''ti? ``āma,  bhante, vilayaṃ gacchantī''ti. ``yo pana tāsaṃ kucchiyaṃ gabbho,  sopi vilayaṃ gacchatī''ti? ``na hi bhante''ti. ``kena  kāraṇenā''ti? ``maññāmi, bhante, kammādhikatena na vilayaṃ  gacchatī''ti. ``evameva kho, mahārāja, kammādhikatena nerayikā  sattā anekānipi vassasahassāni niraye paccamānā na vilayaṃ  gacchanti. bhāsitampetaṃ, mahārāja, bhagavatā -- `so na tāva kālaṃ  karoti, yāva na taṃ pāpakammaṃ byantīhotī'''ti.</p>
              <p>[03] ``bhiyyo ^a^V0.0071^ea^ opammaṃ karohī''ti. ``taṃ kiṃ maññasi,  mahārāja, yā tā santi sīhiniyopi byagghiniyopi dīpiniyopi  kukkuriniyopi, kiṃnu tā kakkhaḷāni aṭṭhikāni maṃsāni khādantīti?  ``āma, bhante, khādantī''ti. ``kiṃ pana tāni tāsaṃ kucchiyaṃ  ^a^P0.0068^ea^ koṭṭhabbhantaragatāni vilayaṃ gacchantī''ti? ``āma,  bhante, vilayaṃ gacchantī''ti. ``yo pana tāsaṃ kucchiyaṃ gabbho,  sopi vilayaṃ gacchatī''ti? ``na hi bhante''ti. ``kena  kāraṇenā''ti? ``maññāmi, bhante, kammādhikatena na vilayaṃ  gacchatī''ti. ``evameva kho, mahārāja, kammādhikatena nerayikā  sattā anekānipi vassasahassāni niraye paccamānā na vilayaṃ  gacchantī''ti.</p>
              <p>[03] ``bhiyyo opammaṃ karohī''ti. ``taṃ kiṃ maññasi,  mahārāja, yā tā santi yonakasukhumāliniyopi  khattiyasukhumāliniyopi brāhmaṇasukhumāliniyopi  gahapatisukhumāliniyopi, kiṃnu tā kakkhaḷāni khajjakāni maṃsāni  khādantī''ti? ``āma, bhante, khādantī''ti. ``kiṃ pana tāni  tāsaṃ kucchiyaṃ koṭṭhabbhantaragatāni vilayaṃ gacchantī''ti? ``āma,  bhante, vilayaṃ gacchantī''ti. ``yo ^a^M0.0070^ea^ pana tāsaṃ  kucchiyaṃ gabbho sopi vilayaṃ gacchatī''ti? ``na hi bhante''ti.  ``kena kāraṇenā''ti. ``maññāmi, bhante, kammādhikatena na  vilayaṃ gacchatī''ti. ``evameva kho, mahārāja, kammādhikatena  nerayikā sattā anekānipi vassasahassāni niraye paccamānā na  vilayaṃ gacchanti. bhāsitampetaṃ, mahārāja, bhagavatā -- ``so na  tāva kālaṃ karoti, yāva na taṃ pāpakammaṃ byantīhotī''ti.</p>
              <p>[03] ``kallosi, bhante nāgasenā''ti. </p>
              <p>[06] nerayikaggiuṇhabhāvapañho chaṭṭho. </p>
            </h4>
            <h4>
              <h4n> 7. pathavisandhārakapañho </h4n>
              <p>[03] 7^b^.^eb^ rājā āha ``bhante nāgasena, tumhe bhaṇatha  `ayaṃ mahā pathavī udake patiṭṭhitā, udakaṃ vāte patiṭṭhitaṃ, vāto  ākāse patiṭṭhito'ti, etampi vacanaṃ na saddahāmī''ti. thero  dhammakarakena {dhammakaraṇena (ka0)} udakaṃ gahetvā rājānaṃ milindaṃ saññāpesi ``yathā,  mahārāja, imaṃ udakaṃ vātena ādhāritaṃ, evaṃ tampi udakaṃ vātena  ādhārita''nti.</p>
              <p>[03] ``kallosi ^a^V0.0072^ea^, bhante nāgasenā''ti. </p>
              <p>[06] pathavisandhārakapañho sattamo. </p>
            </h4>
            <h4>
              <h4n> 8. nirodhanibbānapañho </h4n>
              <p>[03] 8^b^.^eb^ rājā āha ``bhante nāgasena, nirodho  nibbāna''nti? ``āma, mahārāja, nirodho nibbāna''nti.  ``kathaṃ, bhante ^a^P0.0069^ea^, nāgasena, nirodho nibbāna''nti?  ``sabbe bālaputhujjanā kho, mahārāja, ajjhattikabāhire āyatane  abhinandanti abhivadanti ajjhosāya tiṭṭhanti, te tena sotena  vuyhanti, na parimuccanti jātiyā jarāya maraṇena sokena paridevena  dukkhehi domanassehi upāyāsehi na parimuccanti dukkhasmāti vadāmi.  sutavā ca kho, mahārāja, ariyasāvako ajjhattikabāhire āyatane  ^a^M0.0071^ea^ nābhinandati nābhivadati nājjhosāya tiṭṭhati, tassa  taṃ anabhinandato anabhivadato anajjhosāya tiṭṭhato taṇhā  nirujjhati, taṇhānirodhā upādānanirodho, upādānanirodhā  bhavanirodho, bhavanirodhā jātinirodho, jātinirodhā jarāmaraṇaṃ  sokaparidevadukkhadomanassupāyāsā nirujjhanti, evametassa kevalassa  dukkhakkhandhassa nirodho hoti, evaṃ kho, mahārāja, nirodho  nibbāna''nti.</p>
              <p>[03] ``kallosi, bhante nāgasenā''ti. </p>
              <p>[06] nirodhanibbānapañho aṭṭhamo. </p>
            </h4>
            <h4>
              <h4n> 9. nibbānalabhanapañho </h4n>
              <p>[03] 9^b^.^eb^ rājā āha ``bhante nāgasena, sabbeva labhanti  nibbāna''nti? ``na kho, mahārāja, sabbeva labhanti nibbānaṃ,  api ca kho, mahārāja, yo sammā paṭipanno abhiññeyye dhamme  abhijānāti, pariññeyye dhamme parijānāti, pahātabbe dhamme pajahati,  bhāvetabbe dhamme bhāveti, sacchikātabbe dhamme sacchikaroti, so  labhati nibbāna''nti.</p>
              <p>[03] ``kallosi ^a^V0.0073^ea^, bhante nāgasenā''ti. </p>
              <p>[06] nibbānalabhanapañho navamo. </p>
            </h4>
            <h4>
              <h4n> 10. nibbānasukhajānanapañho </h4n>
              <p>[03] 10^b^.^eb^ rājā āha ``bhante nāgasena, yo na labhati  nibbānaṃ, jānāti so `sukhaṃ nibbāna'''nti? ``āma, mahārāja,  yo na labhati nibbānaṃ, jānāti so `sukhaṃ nibbāna'''nti.  ``kathaṃ, bhante nāgasena, alabhanto jānāti `sukhaṃ nibbāna'''nti?  ``taṃ kiṃ maññasi, mahārāja, yesaṃ nacchinnā hatthapādā ^a^M0.0072^ea^,  jāneyyuṃ te, mahārāja, `dukkhaṃ hatthapādacchedana'''nti?  ``āma, bhante, jāneyyu''nti. ``kathaṃ jāneyyu''nti? ``aññesaṃ,  bhante, chinnahatthapādānaṃ paridevitasaddaṃ sutvā jānanti `dukkhaṃ  hatthapādacchedana'''nti ^a^P0.0070^ea^. ``evameva kho, mahārāja,  yesaṃ diṭṭhaṃ nibbānaṃ, tesaṃ saddaṃ sutvā jānāti `sukhaṃ nibbāna'''nti.</p>
              <p>[03] ``kallosi, bhante nāgasenā''ti. </p>
              <p>[06] nibbānasukhajānanapañho dasamo. </p>
              <p>[06] nibbānavaggo catuttho. </p>
              <p>[06] imasmiṃ vagge dasa pañhā. </p>
            </h4>
          </h3>
          <h3>
            <h3n> 5. buddhavaggo </h3n>
            <h4>
              <h4n> 1. buddhassa atthinatthibhāvapañho </h4n>
              <p>[03] 1^b^.^eb^ rājā ^a^V0.0074^ea^ ^a^M0.0073^ea^ āha ``bhante nāgasena,  buddho tayā diṭṭho''ti? ``na hi, mahārājā''ti. ``atha te  ācariyehi buddho diṭṭho''ti? ``na hi, mahārājā''ti. ``tena  hi, bhante nāgasena, natthi buddho''ti. ``kiṃ pana, mahārāja,  himavati ūhā nadī tayā diṭṭhā''ti? ``na hi, bhante''ti.  ``atha te pitarā ūhā nadī diṭṭhā''ti? ``na hi, bhante''ti.  ``tena hi, mahārāja, natthi ūhā nadī''ti. ``atthi, bhante,  kiñcāpi mayā ūhā nadī na diṭṭhā, pitarāpi me ūhā nadī na  diṭṭhā, api ca atthi ūhā nadī''ti. ``evameva kho, mahārāja,  kiñcāpi mayā bhagavā na diṭṭho, ācariyehipi me bhagavā na diṭṭho,  api ca atthi bhagavā''ti.</p>
              <p>[03] ``kallosi, bhante nāgasenā''ti. </p>
              <p>[06] buddhassa atthinatthibhāvapañho paṭhamo. </p>
            </h4>
            <h4>
              <h4n> 2. buddhassa anuttarabhāvapañho </h4n>
              <p>[03] 2^b^.^eb^ rājā āha ``bhante nāgasena, buddho  anuttaro''ti? ``āma, mahārāja, bhagavā anuttaro''ti. ``kathaṃ,  bhante nāgasena, adiṭṭhapubbaṃ jānāsi `buddho anuttaro'''ti? ``taṃ  kiṃ maññasi, mahārāja, yehi adiṭṭhapubbo mahāsamuddo, jāneyyuṃ te,  mahārāja, mahanto kho mahāsamuddo gambhīro appameyyo duppariyogāho,  yatthimā pañca mahānadiyo satataṃ samitaṃ appenti, seyyathidaṃ, gaṅgā  yamunā aciravatī sarabhū mahī, neva tassa ūnattaṃ vā pūrattaṃ vā  paññāyatī''ti ^a^V0.0075^ea^? ``āma, bhante, jāneyyu''nti. ``evameva kho,  mahārāja, sāvake mahante parinibbute ^a^P0.0071^ea^ passitvā  jānāmi `bhagavā anuttaro'''ti.</p>
              <p>[03] ``kallosi, bhante nāgasenā''ti. </p>
              <p>[06] buddhassa anuttarabhāvapañho dutiyo. </p>
            </h4>
            <h4>
              <h4n> 3. buddhassa anuttarabhāvajānanapañho </h4n>
              <p>[03] 3^b^.^eb^ rājā ^a^M0.0074^ea^ āha ``bhante nāgasena,  sakkā jānituṃ `buddho anuttaro'''ti? ``āma, mahārāja, sakkā  jānituṃ `bhagavā anuttaro'''ti. ``kathaṃ, bhante nāgasena, sakkā  jānituṃ `buddho anuttaro'''ti. ``bhūtapubbaṃ, mahārāja, tissatthero  nāma lekhācariyo ahosi, bahūni vassāni abbhatītāni  kālaṅkatassa kathaṃ so ñāyatī''ti. ``lekhena bhante''ti.  ``evameva kho, mahārāja, yo dhammaṃ passati, so bhagavantaṃ passati,  dhammo hi, mahārāja, bhagavatā desito''ti.</p>
              <p>[03] ``kallosi, bhante nāgasenā''ti. </p>
              <p>[06] buddhassa anuttarabhāvajānanapañho tatiyo. </p>
            </h4>
            <h4>
              <h4n> 4. dhammadiṭṭhapañho </h4n>
              <p>[03] 4^b^.^eb^ rājā āha ``bhante nāgasena, dhammo tayā  diṭṭho''ti. ``buddhanettiyā kho, mahārāja, buddhapaññattiyā yāvajīvaṃ  sāvakehi vattitabba''nti.</p>
              <p>[03] ``kallosi, bhante nāgasenā''ti. </p>
              <p>[06] dhammadiṭṭhapañho catuttho. </p>
            </h4>
            <h4>
              <h4n> 5. asaṅkamanapaṭisandahanapañho </h4n>
              <p>[03] 5^b^.^eb^ rājā ^a^V0.0076^ea^ āha ``bhante nāgasena, na ca saṅkamati  paṭisandahati cā''ti? ``āma, mahārāja, na ca saṅkamati  paṭisandahati cā''ti. ``kathaṃ, bhante nāgasena, na ca saṅkamati  paṭisandahati ca, opammaṃ karohī''ti? ``yathā, mahārāja,  kocideva puriso padīpato padīpaṃ padīpeyya, kiṃnu kho so, mahārāja,  padīpo padīpamhā saṅkanto''ti? ``na hi, bhante''ti. ``evameva  kho, mahārāja, na ca saṅkamati paṭisandahati cā''ti.</p>
              <p>[03] ``bhiyyo opammaṃ karohī''ti. ``abhijānāsi nu, tvaṃ  mahārāja, daharako santo silokācariyassa santike kiñci silokaṃ  gahita''nti? ``āma, bhante''ti ^a^M0.0075^ea^. ``kiṃnu kho,  mahārāja, so siloko ācariyamhā saṅkanto''ti? ``na hi,  bhante''ti. ``evameva kho, mahārāja, na ca saṅkamati paṭisandahati  cāti.</p>
              <p>[03] ``kallosi, bhante nāgasenā''ti. </p>
              <p>[06] asaṅkamanapaṭisandahanapañho pañcamo. </p>
            </h4>
            <h4>
              <h4n> 6. vedagūpañho </h4n>
              <p>[03] 6^b^.^eb^ rājā āha ``bhante nāgasena, vedagū  upalabbhatī''ti? thero āha ``paramatthena kho, mahārāja, vedagū  nupalabbhatī''ti.</p>
              <p>[03] ``kallosi, bhante nāgasenā''ti. </p>
              <p>[06] vedagūpañho chaṭṭho. </p>
            </h4>
            <h4>
              <h4n> 7. aññakāyasaṅkamanapañho </h4n>
              <p>[03] 7^b^.^eb^ rājā ^a^V0.0077^ea^ ^a^P0.0072^ea^ āha ``bhante nāgasena,  atthi koci satto yo imamhā kāyā aññaṃ kāyaṃ saṅkamatī''ti?  ``na hi, mahārājā''ti. ``yadi, bhante nāgasena, imamhā kāyā  aññaṃ kāyaṃ saṅkamanto natthi, nanu mutto bhavissati pāpakehi  kammehī''ti? ``āma, mahārāja, yadi na paṭisandaheyya, mutto  bhavissati pāpakehi kammehīti, yasmā ca kho, mahārāja,  paṭisandahati, tasmā na parimutto pāpakehi kammehī''ti.</p>
              <p>[03] ``opammaṃ karohī''ti. ``yathā, mahārāja, kocideva  puriso aññatarassa purisassa ambaṃ avahareyya, kiṃ so daṇḍappatto  bhaveyyā''ti? ``āma, bhante, daṇḍappatto bhaveyyā''ti. ``na kho  so, mahārāja, tāni ambāni avahari, yāni tena ropitāni, kasmā  daṇḍappatto bhaveyyā''ti? ``tāni, bhante, ambāni nissāya  jātāni, tasmā daṇḍappatto bhaveyyā''ti. ``evameva kho, mahārāja,  iminā nāmarūpena kammaṃ karoti sobhanaṃ vā asobhanaṃ ^a^M0.0076^ea^  vā, tena kammena aññaṃ nāmarūpaṃ paṭisandahati, tasmā na parimutto  pāpakehi kammehī''ti.</p>
              <p>[03] ``kallosi, bhante nāgasenā''ti. </p>
              <p>[06] aññakāyasaṅkamanapañho sattamo. </p>
            </h4>
            <h4>
              <h4n> 8. kammaphalātthibhāvapañho </h4n>
              <p>[03] 8^b^.^eb^ rājā āha ``bhante nāgasena, iminā  nāmarūpena kammaṃ kataṃ kusalaṃ vā akusalaṃ vā, kuhiṃ tāni kammāni  tiṭṭhantī''ti? ``anubandheyyuṃ kho, mahārāja, tāni kammāni  chāyāva anapāyinī''ti {anupāyinīti (ka0)}. ``sakkā pana, bhante, tāni kammāni  dassetuṃ `idha vā idha vā tāni kammāni tiṭṭhantī'''ti? ``na  sakkā, mahārāja, tāni kammāni dassetuṃ `idha vā idha vā tāni  kammāni tiṭṭhantī'''ti.</p>
              <p>[03] ``opammaṃ ^a^V0.0078^ea^ karohī''ti. ``taṃ kiṃ maññasi, mahārāja,  yānimāni rukkhāni anibbattaphalāni, sakkā tesaṃ phalāni dassetuṃ  `idha vā idha vā tāni phalāni tiṭṭhantī'''ti. ``na hi,  bhante''ti. ``evameva kho, mahārāja, abbocchinnāya santatiyā na  sakkā tāni kammāni dassetuṃ `idha vā idha vā tāni kammāni  tiṭṭhantī'ti.</p>
              <p>[03] ``kallosi, bhante nāgasenā''ti. </p>
              <p>[06] kammaphalātthibhāvapañho aṭṭhamo. </p>
            </h4>
            <h4>
              <h4n> 9. uppajjatijānanapañho </h4n>
              <p>[03] 9^b^.^eb^ rājā ^a^P0.0073^ea^ āha ``bhante nāgasena,  yo uppajjati, jānāti so `uppajjissāmī'''ti? ``āma,  mahārāja, yo uppajjati jānāti so `uppajjissāmī'''ti.  ``opammaṃ karohī''ti. ``yathā, mahārāja, kassako gahapatiko  bījāni pathaviyaṃ nikkhipitvā sammā deve vassante jānāti `dhaññaṃ  ^a^M0.0077^ea^ nibbattissatī'''ti? ``āma, bhante, jāneyyā''ti.  ``evameva kho, mahārāja, yo uppajjati, jānāti so  `uppajjissāmī'''ti.</p>
              <p>[03] ``kallosi, bhante nāgasenā''ti. </p>
              <p>[06] uppajjatijānanapañho navamo. </p>
            </h4>
            <h4>
              <h4n> 10. buddhanidassanapañho </h4n>
              <p>[03] 10^b^.^eb^ rājā āha ``bhante nāgasena, buddho atthī''ti?  ``āma, mahārāja, bhagavā atthī''ti. ``sakkā pana, bhante  nāgasena, buddho nidassetuṃ idhavā idhavā''ti? ``parinibbuto,  mahārāja, bhagavā anupādisesāya nibbānadhātuyā, na sakkā bhagavā  nidassetuṃ `idha vā idha vā'''ti.</p>
              <p>[03] ``opammaṃ ^a^V0.0079^ea^ karohī''ti. ``taṃ kiṃ maññasi, mahārāja,  mahato aggikkhandhassa jalamānassa yā acci atthaṅgatā, sakkā sā  acci dassetuṃ `idha vā idha vā'''ti? ``na hi, bhante, niruddhā  sā acci appaññattiṃ gatā''ti. ``evameva kho, mahārāja, bhagavā  anupādisesāya nibbānadhātuyā parinibbuto atthaṅgato, na sakkā  bhagavā nidassetuṃ `idha vā idha vā' ti, dhammakāyena pana kho,  mahārāja, sakkā bhagavā nidassetuṃ. dhammo hi, mahārāja, bhagavatā  desito''ti.</p>
              <p>[03] ``kallosi, bhante nāgasenā''ti. </p>
              <p>[06] buddhanidassanapañho dasamo. </p>
              <p>[06] buddhavaggo pañcamo. </p>
              <p>[06] imasmiṃ vagge dasa pañhā. </p>
            </h4>
          </h3>
          <h3>
            <h3n> 6. sativaggo </h3n>
            <h4>
              <h4n> 1. kāyapiyāyanapañho </h4n>
              <p>[03] 1^b^.^eb^ rājā ^a^V0.0080^ea^ ^a^M0.0078^ea^ āha ``bhante nāgasena,  piyo pabbajitānaṃ kāyo''ti? ``na kho, mahārāja, piyo  pabbajitānaṃ kāyo''ti. ``atha kissa nu kho, bhante, kelāyatha  mamāyathā''ti? ``kiṃ pana te, mahārāja, kadāci karahaci  saṅgāmagatassa kaṇḍappahāro hotī''ti? ``āma, bhante, hotī''ti.  ``kiṃnu kho ^a^P0.0074^ea^, mahārāja, so vaṇo ālepena ca  ālimpīyati telena ca makkhīyati sukhumena ca coḷapaṭṭena  paliveṭhīyatī''ti? ``āma, bhante, ālepena ca ālimpīyati telena  ca makkhīyati sukhumena ca coḷapaṭṭena paliveṭhīyatī''ti. ``kiṃnu  kho, mahārāja, piyo te vaṇo, tena ālepena ca ālimpīyati telena  ca makkhīyati sukhumena ca coḷapaṭṭena paliveṭhīyatī''ti? ``na me,  bhante, piyo vaṇo, api ca maṃsassa ruhanatthāya ālepena ca  ālimpīyati telena ca makkhīyati sukhumena ca coḷapaṭṭena  paliveṭhīyatī''ti. ``evameva kho, mahārāja, appiyo pabbajitānaṃ  kāyo, atha ca pabbajitā anajjhositā kāyaṃ pariharanti  brahmacariyānuggahāya. api ca kho, mahārāja, vaṇūpamo kāyo vutto  bhagavatā, tena pabbajitā vaṇamiva kāyaṃ pariharanti anajjhositā.  bhāsitampetaṃ mahārāja bhagavatā -- </p>
              <p>[21] ```allacammapaṭicchanno, navadvāro mahāvaṇo. </p>
              <p>[21] samantato paggharati, asucipūtigandhiyo'''ti..</p>
              <p>[03] ``kallosi, bhante nāgasenā''ti. </p>
              <p>[06] kāyapiyāyanapañho paṭhamo. </p>
            </h4>
            <h4>
              <h4n> 2. sabbaññūbhāvapañho </h4n>
              <p>[03] 2^b^.^eb^ rājā āha ``bhante nāgasena, buddho sabbaññū  sabbadassāvī''ti? ``āma, mahārāja, bhagavā ^a^V0.0081^ea^  sabbaññū sabbadassāvī''ti. ``atha kissa nu kho, bhante nāgasena,  sāvakānaṃ anupubbena sikkhāpadaṃ paññapesī''ti? ``atthi pana te  ^a^M0.0079^ea^ mahārāja, koci vejjo, yo imissaṃ pathaviyaṃ  sabbabhesajjāni jānātī''ti? ``āma, bhante, atthī''ti.  ``kiṃnu kho, mahārāja, so vejjo gilānakaṃ sampatte kāle bhesajjaṃ  pāyeti, udāhu asampatte kāle''ti? ``sampatte kāle, bhante,  gilānakaṃ bhesajjaṃ pāyeti, no asampatte kāle''ti? ``evameva kho,  mahārāja, bhagavā sabbaññū sabbadassāvī na asampatte kāle sāvakānaṃ  sikkhāpadaṃ paññāpeti, sampatte kāle sāvakānaṃ sikkhāpadaṃ paññāpeti  yāvajīvaṃ anatikkamanīya''nti.</p>
              <p>[03] ``kallosi, bhante nāgasenā''ti. </p>
              <p>[06] sabbaññūbhāvapañho dutiyo. </p>
            </h4>
            <h4>
              <h4n> 3. mahāpurisalakkhaṇapañho </h4n>
              <p>[03] 3^b^.^eb^ rājā ^a^P0.0075^ea^ āha ``bhante nāgasena,  buddho dvattiṃsamahāpurisalakkhaṇehi samannāgato asītiyā ca  anubyañjanehi parirañjito suvaṇṇavaṇṇo kañcanasannibhattaco  byāmappabho''ti? ``āma, mahārāja, bhagavā  dvattiṃsamahāpurisalakkhaṇehi samannāgato asītiyā ca anubyañjanehi  parirañjito suvaṇṇavaṇṇo kañcanasannibhattaco byāmappabho''ti.</p>
              <p>[03] ``kiṃ panassa, bhante, mātāpitaropi  dvattiṃsamahāpurisalakkhaṇehi samannāgatā asītiyā ca anubyañjanehi  parirañjitā suvaṇṇavaṇṇā kañcanasannibhattacā byāmappabhā''ti? ``no  cassa, mahārāja, mātāpitaro dvattiṃsamahāpurisalakkhaṇehi samannāgatā  asītiyā ca anubyañjanehi parirañjitā suvaṇṇavaṇṇā  kañcanasannibhattacā byāmappabhā''ti.</p>
              <p>[03] ``evaṃ sante kho, bhante nāgasena, na uppajjati buddho  dvattiṃsamahāpurisalakkhaṇehi samannāgato asītiyā ca anubyañjanehi  parirañjito suvaṇṇavaṇṇo kañcanasannibhattaco byāmappabhoti, api ca  mātusadiso vā putto hoti mātupakkho vā, pitusadiso vā putto  hoti pitupakkho vā''ti. thero āha ``atthi pana, mahārāja,  kiñci padumaṃ satapatta''nti? ``āma, bhante, atthī''ti. ``tassa  pana kuhiṃ sambhavo''ti? ``kaddame jāyati udake āsīyatī''ti  ^a^V0.0082^ea^. ``kiṃnu kho, mahārāja, padumaṃ kaddamena sadisaṃ vaṇṇena vā gandhena vā  rasena vā''ti? ``na hi, bhante''ti. ``atha udakena vā ^a^M0.0080^ea^  gandhena vā rasena vā''ti? ``na hi, bhante''ti. ``evameva  kho, mahārāja, bhagavā dvattiṃsamahāpurisalakkhaṇehi samannāgato  asītiyā ca anubyañjanehi parirañjito suvaṇṇavaṇṇo  kañcanasannibhattaco byāmappabho, no cassa mātāpitaro  dvattiṃsamahāpurisalakkhaṇehi samannāgatā asītiyā ca anubyañjanehi  parirañjitā suvaṇṇavaṇṇā kañcanasannibhattacā byāmappabhā''ti.</p>
              <p>[03] ``kallosi, bhante nāgasenā''ti. </p>
              <p>[06] mahāpurisalakkhaṇapañho tatiyo. </p>
            </h4>
            <h4>
              <h4n> 4. bhagavato brahmacāripañho </h4n>
              <p>[03] 4^b^.^eb^ rājā āha ``bhante nāgasena, buddho  brahmacārī''ti? ``āma, mahārāja, bhagavā brahmacārī''ti. ``tena  hi, bhante nāgasena, buddho brahmuno sisso''ti? ``atthi pana te,  mahārāja, hatthipāmokkho''ti? ``atthi ^a^P0.0076^ea^, bhante''ti.  ``kiṃnu kho, mahārāja, so hatthī kadāci karahaci koñcanādaṃ  nadatīti? ``āma, bhante, nadatī''ti ``tena hi, mahārāja, so  hatthī koñcasakuṇassa sisso''ti? ``na hi, bhante''ti. ``kiṃ  pana, mahārāja, brahmā sabuddhiko abuddhiko''ti? ``sabuddhiko,  bhante''ti. ``tena hi, mahārāja, brahmā bhagavato sisso''ti.</p>
              <p>[03] ``kallosi, bhante nāgasenā''ti. </p>
              <p>[06] bhagavato brahmacāripañho catuttho. </p>
            </h4>
            <h4>
              <h4n> 5. bhagavato upasampadāpañho </h4n>
              <p>[03] 5^b^.^eb^ rājā āha ``bhante nāgasena, upasampadā  sundarā''ti? ``āma, mahārāja, upasampadā sundarā''ti.  ``atthi pana, bhante, buddhassa upasampadā, udāhu natthī''ti?  ``upasampanno kho, mahārāja ^a^V0.0083^ea^, bhagavā bodhirukkhamūle saha  sabbaññutañāṇena, natthi bhagavato upasampadā aññehi dinnā, yathā  sāvakānaṃ, mahārāja, bhagavā sikkhāpadaṃ paññapeti yāvajīvaṃ  anatikkamanīya''nti.</p>
              <p>[03] ``kallosi, bhante nāgasenā''ti. </p>
              <p>[06] bhagavato upasampadāpañho pañcamo. </p>
            </h4>
            <h4>
              <h4n> 6. assubhesajjābhesajjapañho </h4n>
              <p>[03] 6^b^.^eb^ rājā ^a^M0.0081^ea^ āha ``bhante nāgasena,  yo ca mātari matāya rodati, yo ca dhammapemena rodati, ubhinnaṃ tesaṃ  rodantānaṃ kassa assu bhesajjaṃ, kassa na bhesajja''nti? ``ekassa  kho, mahārāja, assu rāgadosamohehi samalaṃ uṇhaṃ, ekassa  pītisomanassena vimalaṃ sītalaṃ. yaṃ kho, mahārāja, sītalaṃ, taṃ  bhesajjaṃ, yaṃ uṇhaṃ, taṃ na bhesajja''nti.</p>
              <p>[03] ``kallosi, bhante nāgasenā''ti. </p>
              <p>[06] assubhesajjābhesajjapañho chaṭṭho. </p>
            </h4>
            <h4>
              <h4n> 7. sarāgavītarāganānākaraṇapañho </h4n>
              <p>[03] 7^b^.^eb^ rājā āha ``bhante nāgasena, kiṃ nānākaraṇaṃ  sarāgassa ca vītarāgassa cā''ti? ``eko kho, mahārāja,  ajjhosito, eko anajjhosito''ti. ``kiṃ etaṃ, bhante,  ajjhosito anajjhosito nāmā''ti? ``eko kho, mahārāja,  atthiko, eko anatthiko''ti. ``passāmahaṃ, bhante, evarūpaṃ yo  ca sarāgo, yo ca vītarāgo, sabbopeso sobhanaṃ yeva icchati  khādanīyaṃ vā bhojanīyaṃ vā, na koci pāpakaṃ icchatī''ti.  ``avītarāgo kho, mahārāja, rasapaṭisaṃvedī ca rasarāgapaṭisaṃvedī ca  bhojanaṃ bhuñjati, vītarāgo pana rasapaṭisaṃvedī ^a^P0.0077^ea^ bhojanaṃ  bhuñjati, no ca kho rasarāgapaṭisaṃvedī''ti.</p>
              <p>[03] ``kallosi ^a^V0.0084^ea^, bhante nāgasenā''ti. </p>
              <p>[06] sarāgavītarāganānākaraṇapañho sattamo. </p>
            </h4>
            <h4>
              <h4n> 8. paññāpatiṭṭhānapañho </h4n>
              <p>[03] 8^b^.^eb^ rājā āha ``bhante nāgasena, paññā kuhiṃ  paṭivasatī''ti? ``na katthaci mahārājā''ti. ``tena hi, bhante  nāgasena, natthi paññā''ti. ``vāto, mahārāja, kuhiṃ  paṭivasatī''ti? ``na katthaci bhante''ti. ``tena hi, mahārāja,  natthi vāto''ti.</p>
              <p>[03] ``kallosi, bhante nāgasenā''ti. </p>
              <p>[06] paññāpatiṭṭhānapañho aṭṭhamo. </p>
            </h4>
            <h4>
              <h4n> 9. saṃsārapañho </h4n>
              <p>[03] 9^b^.^eb^ rājā ^a^M0.0082^ea^ āha ``bhante nāgasena,  yaṃ panetaṃ brūsi `saṃsāro'ti, katamo so saṃsāro''ti? ``idha,  mahārāja, jāto idheva marati, idha mato aññatra uppajjati, tahiṃ  jāto tahiṃ yeva marati, tahiṃ mato aññatra uppajjati, evaṃ kho,  mahārāja, saṃsāro hotī''ti. ``opammaṃ karohī''ti. ``yathā,  mahārāja, kocideva puriso pakkaṃ ambaṃ khāditvā aṭṭhiṃ ropeyya, tato  mahanto ambarukkho nibbattitvā phalāni dadeyya, atha so puriso  tatopi pakkaṃ ambaṃ khāditvā aṭṭhiṃ ropeyya, tatopi mahanto  ambarukkho nibbattitvā phalāni dadeyya, evametesaṃ rukkhānaṃ koṭi na  paññāyati, evameva kho, mahārāja, idha jāto idheva marati, idha  mato aññatra uppajjati, tahiṃ jāto tahiṃ yeva marati, tahiṃ mato  aññatra uppajjati, evaṃ kho, mahārāja, saṃsāro hotī''ti.</p>
              <p>[03] ``kallosi, bhante nāgasenā''ti. </p>
              <p>[06] saṃsārapañho navamo. </p>
            </h4>
            <h4>
              <h4n> 10. cirakatasaraṇapañho </h4n>
              <p>[03] 10^b^.^eb^ rājā ^a^V0.0085^ea^ āha ``bhante nāgasena, kena atītaṃ  cirakataṃ saratī''ti? ``satiyā, mahārājā''ti. ``nanu, bhante  nāgasena, cittena sarati no satiyā''ti? ``abhijānāsi nu, tvaṃ  mahārāja, kiñcideva karaṇīyaṃ katvā pamuṭṭha''nti? ``āma bhante''ti.  ``kiṃ nu kho, tvaṃ mahārāja, tasmiṃ samaye acittako ahosī''ti?  ``na hi, bhante, sati tasmiṃ samaye nāhosī''ti. ``atha  kasmā, tvaṃ mahārāja, evamāha `cittena sarati, no satiyā'''ti?</p>
              <p>[03] ``kallosi, bhante nāgasenā''ti. </p>
              <p>[06] cirakatasaraṇapañho dasamo. </p>
            </h4>
            <h4>
              <h4n> 11. abhijānantasatipañho </h4n>
              <p>[03] 11^b^.^eb^ rājā ^a^M0.0083^ea^ āha ``bhante nāgasena,  sabbā sati abhijānantī uppajjati ^a^P0.0078^ea^, udāhu  kaṭumikāva satī''ti? ``abhijānantīpi, mahārāja, kaṭumikāpi  satī''ti. ``evañhi kho, bhante nāgasena, sabbā sati  abhijānantī, natthi kaṭumikā satī''ti? ``yadi natthi,  mahārāja, kaṭumikā sati, natthi kiñci sippikānaṃ kammāyatanehi  vā sippāyatanehi vā vijjāṭṭhānehi vā karaṇīyaṃ, niratthakā  ācariyā, yasmā ca kho, mahārāja, atthi kaṭumikā sati, tasmā  atthi kammāyatanehi vā sippāyatanehi vā vijjāṭṭhānehi vā karaṇīyaṃ,  attho ca ācariyehī''ti.</p>
              <p>[03] ``kallosi, bhante nāgasenā''ti. </p>
              <p>[06] abhijānantasatipañho ekādasamo. </p>
              <p>[06] sativaggo chaṭṭho. </p>
              <p>[06] imasmiṃ vagge ekādasa pañhā. </p>
            </h4>
          </h3>
          <h3>
            <h3n> 7. arūpadhammavavattanavaggo </h3n>
            <h4>
              <h4n> 1. satiuppajjanapañho </h4n>
              <p>[03] 1^b^.^eb^ rājā ^a^V0.0086^ea^ ^a^M0.0084^ea^ āha ``bhante nāgasena,  katihākārehi sati uppajjatī''ti? ``sattarasahākārehi, mahārāja,  sati uppajjatī''ti. ``katamehi sattarasahākārehī''ti?  ``abhijānatopi, mahārāja, sati uppajjati, kaṭumikāyapi sati  uppajjati, oḷārikaviññāṇatopi sati uppajjati, hitaviññāṇatopi  sati uppajjati, ahitaviññāṇatopi sati uppajjati,  sabhāganimittatopi sati uppajjati, visabhāganimittatopi sati  uppajjati, kathābhiññāṇatopi sati uppajjati, lakkhaṇatopi sati  uppajjati, sāraṇatopi sati uppajjati, muddātopi sati uppajjati,  gaṇanātopi sati uppajjati, dhāraṇatopi sati uppajjati, bhāvanatopi  sati uppajjati, potthakanibandhanatopi sati uppajjati,  upanikkhepatopi sati uppajjati, anubhūtatopi sati uppajjatīti.</p>
              <p>[03] ``kathaṃ abhijānato sati uppajjati? yathā, mahārāja,  āyasmā ca ānando khujjuttarā ca upāsikā, ye vā pana aññepi  ^a^P0.0079^ea^ keci jātissarā jātiṃ saranti, evaṃ abhijānato  sati uppajjati.</p>
              <p>[03] ``kathaṃ kaṭumikāya sati uppajjati? yo pakatiyā  muṭṭhassatiko, pare ca taṃ sarāpanatthaṃ nibandhanti, evaṃ kaṭumikāya  sati uppajjati.</p>
              <p>[03] ``kathaṃ oḷārikaviññāṇato sati uppajjati? yadā rajje vā  abhisitto hoti, sotāpattiphalaṃ vā patto hoti, evaṃ  oḷārikaviññāṇato sati uppajjati.</p>
              <p>[03] ``kathaṃ ^a^V0.0087^ea^ hitaviññāṇato sati uppajjati? yamhi sukhāpito,  `amukasmiṃ evaṃ sukhāpito'ti sarati, evaṃ hitaviññāṇato sati  uppajjati.</p>
              <p>[03] ``kathaṃ ahitaviññāṇato sati uppajjati? yamhi  dukkhāpito, `amukasmiṃ evaṃ dukkhāpito'ti sarati, evaṃ  ahitaviññāṇato sati uppajjati.</p>
              <p>[03] ``kathaṃ sabhāganimittato sati uppajjati? sadisaṃ puggalaṃ  disvā mātaraṃ vā pitaraṃ vā bhātaraṃ vā bhaginiṃ vā sarati, oṭṭhaṃ vā  goṇaṃ vā gadrabhaṃ vā disvā aññaṃ tādisaṃ oṭṭhaṃ vā goṇaṃ vā gadrabhaṃ  vā sarati, evaṃ sabhāganimittato sati uppajjati.</p>
              <p>[03] ``kathaṃ ^a^M0.0085^ea^ visabhāganimattato sati uppajjati?  asukassa nāma vaṇṇo ediso, saddo ediso, gandho ediso, raso  ediso, phoṭṭhabbo edisoti sarati, evampi visabhāganimittatopi  ṃsati uppajjati.</p>
              <p>[03] ``kathaṃ kathābhiññāṇato sati uppajjati? yo pakatiyā  muṭṭhassatiko hoti, taṃ pare sarāpenti, tena so sarati, evaṃ  kathābhiññāṇato sati uppajjati.</p>
              <p>[03] ``kathaṃ lakkhaṇato sati uppajjati? yo pakatiyā  balībaddānaṃ aṅgena jānāti, lakkhaṇena jānāti, evaṃ lakkhaṇato  sati uppajjati.</p>
              <p>[03] ``kathaṃ sāraṇato sati uppajjati? yo pakatiyā  muṭṭhassatiko hoti, yo taṃ `sarāhi bho, sarāhi bho'ti punappunaṃ  sarāpeti, evaṃ sāraṇato sati uppajjati.</p>
              <p>[03] ``kathaṃ muddāto sati uppajjati? lipiyā sikkhitattā  jānāti `imassa akkharassa anantaraṃ imaṃ akkharaṃ kātabba'nti evaṃ  muddāto sati uppajjati.</p>
              <p>[03] ``kathaṃ gaṇanāto sati uppajjati? gaṇanāya sikkhitattā  gaṇakā bahumpi gaṇenti, evaṃ gaṇanāto sati uppajjati.</p>
              <p>[03] ``kathaṃ ^a^V0.0088^ea^ dhāraṇato sati uppajjati? dhāraṇāya sikkhitattā  dhāraṇakā bahumpi dhārenti ^a^P0.0080^ea^, evaṃ dhāraṇato sati  uppajjati.</p>
              <p>[03] ``kathaṃ bhāvanāto sati uppajjati? idha bhikkhu anekavihitaṃ  pubbenivāsaṃ anussarati, seyyathīdaṃ, ekampi jātiṃ dvepi  jātiyo...pe0... iti sākāraṃ sauddesaṃ pubbenivāsaṃ anussarati, evaṃ  bhāvanāto sati uppajjati.</p>
              <p>[03] ``kathaṃ potthakanibandhanato sati uppajjati? rājāno  anusāsaniyaṃ assarantā {anussarantā (sabbattha)} etaṃ potthakaṃ āharathāti, tena potthakena  anussaranti, evaṃ potthakanibandhanato sati uppajjati.</p>
              <p>[03] ``kathaṃ upanikkhepato sati uppajjati? upanikkhittaṃ bhaṇḍaṃ  disvā sarati, evaṃ upanikkhepato sati uppajjati.</p>
              <p>[03] ``kathaṃ anubhūtato sati uppajjati? diṭṭhattā rūpaṃ sarati,  sutattā saddaṃ sarati, ghāyitattā gandhaṃ sarati, sāyitattā rasaṃ sarati,  phuṭṭhattā phoṭṭhabbaṃ ^a^M0.0086^ea^ sarati, viññātattā dhammaṃ sarati, evaṃ  anubhūtato sati uppajjati. imehi kho, mahārāja, sattarasahākārehi  sati uppajjatī''ti.</p>
              <p>[03] ``kallosi, bhante nāgasenā''ti. </p>
              <p>[06] satiuppajjanapañho paṭhamo. </p>
            </h4>
            <h4>
              <h4n> 2. buddhaguṇasatipaṭilābhapañho </h4n>
              <p>[03] 2^b^.^eb^ rājā āha ``bhante nāgasena, tumhe etaṃ bhaṇatha  `yo vassasataṃ akusalaṃ kareyya, maraṇakāle ca ekaṃ buddhaguṇaṃ satiṃ  paṭilabheyya, so devesu uppajjeyyā'ti etaṃ na saddahāmi, evañca pana  vadetha `etena pāṇātipātena niraye uppajjeyyā'ti etampi na  saddahāmī''ti.</p>
              <p>[03] ``taṃ kiṃ maññasi, mahārāja, khuddakopi pāsāṇo vinā  nāvāya udake uppilaveyyā''ti ^a^V0.0089^ea^. ``na hi, bhante''ti. ``kiṃ nu  kho, mahārāja, vāhasatampi pāsāṇānaṃ nāvāya āropitaṃ udake  uppilaveyyā''ti? ``āma, bhante''ti. ``yathā, mahārāja, nāvā,  evaṃ kusalāni kammāni daṭṭhabbānī''ti.</p>
              <p>[03] ``kallosi, bhante nāgasenā''ti. </p>
              <p>[06] buddhaguṇasatipaṭilābhapañho dutiyo. </p>
            </h4>
            <h4>
              <h4n> 3. dukkhappahānavāyamapañho </h4n>
              <p>[03] 3^b^.^eb^ rājā āha ``bhante nāgasena, kiṃ tumhe  atītassa dukkhassa pahānāya vāyamathā''ti? ``na hi,  mahārājā''ti. ``kiṃ pana, bhante, anāgatassa dukkhassa pahānāya  vāyamathā''ti? ``na hi, mahārājā''ti. ``kiṃ pana paccuppannassa  dukkhassa ^a^P0.0081^ea^ pahānāya vāyamathā''ti? ``na hi,  mahārājā''ti. ``yadi tumhe na atītassa dukkhassa pahānāya  vāyamatha, na anāgatassa dukkhassa pahānāya vāyamatha, na paccuppannassa  dukkhassa pahānāya vāyamatha, atha kimatthāya vāyamathā''ti. thero  āha `kinti, mahārāja, idañca dukkhaṃ nirujjheyya, aññañca dukkhaṃ  nuppajjeyyā'ti etadatthāya vāyamāmā''ti.</p>
              <p>[03] ``atthi ^a^M0.0087^ea^ pana te, bhante nāgasena, anāgataṃ  dukkha''nti? ``natthi {kathā0 828, 829 passitabbaṃ}, mahārājā''ti ``tumhe kho, bhante nāgasena,  atipaṇḍitā, ye tumhe asantānaṃ anāgatānaṃ dukkhānaṃ pahānāya  vāyamathā''ti? ``atthi pana te, mahārāja, keci paṭirājāno  paccatthikā paccāmittā paccupaṭṭhitā hontī''ti? ``āma, bhante,  atthī''ti. ``kiṃnu kho, mahārāja, tadā tumhe parikhaṃ  khaṇāpeyyātha, pākāraṃ cināpeyyātha gopuraṃ kārāpeyyātha, aṭṭālakaṃ  kārāpeyyātha, dhaññaṃ atiharāpeyyāthā''ti? ``na hi, bhante,  paṭikacceva taṃ paṭiyattaṃ hotī''ti. ``kiṃ tumhe, mahārāja, tadā  hatthismiṃ sikkheyyātha, assasmiṃ sikkheyyātha, rathasmiṃ  sikkheyyātha, dhanusmiṃ sikkheyyātha, tharusmiṃ sikkheyyāthā''ti?  ``na hi, bhante, paṭikacceva taṃ sikkhitaṃ hotī''ti.  ``kissatthāyā''ti? ``anāgatānaṃ, bhante, bhayānaṃ  paṭibāhanatthāyā''ti. ``kiṃ nu kho, mahārāja, atthi anāgataṃ  bhaya''nti? ``natthi, bhante''ti ^a^V0.0090^ea^. ``tumhe ca kho, mahārāja,  atipaṇḍitā, ye tumhe asantānaṃ anāgatānaṃ bhayānaṃ paṭibāhanatthāya  paṭiyādethā''ti.</p>
              <p>[03] ``bhiyyo opammaṃ karohīti. ``taṃ kiṃ maññasi, mahārāja,  yadā tvaṃ pipāsito bhaveyyāsi, tadā tvaṃ udapānaṃ khaṇāpeyyāsi,  pokkharaṇiṃ khaṇāpeyyāsi, taḷākaṃ khaṇāpeyyāsi `pānīyaṃ  pivissāmī'''ti? ``na hi, bhante, paṭikacceva taṃ paṭiyattaṃ  hotī''ti. ``kissatthāyā''ti? ``anāgatānaṃ, bhante, pipāsānaṃ  paṭibāhanatthāya paṭiyattaṃ hotī''ti. ``atthi pana, mahārāja,  anāgatā pipāsā''ti? ``natthi, bhante''ti. ``tumhe kho,  mahārāja, atipaṇḍitā ^a^P0.0082^ea^, ye tumhe asantānaṃ anāgatānaṃ  pipāsānaṃ paṭibāhanatthāya taṃ paṭiyādethā''ti.</p>
              <p>[03] ``bhiyyo opammaṃ karohī''ti. ``taṃ kiṃ maññasi,  mahārāja, yadā tvaṃ bubhukkhito bhaveyyāsi, tadā tvaṃ khettaṃ  kasāpeyyāsi, sāliṃ vapāpeyyāsi `bhattaṃ bhuñjissāmī'''ti? ``na  hi, bhante, paṭikacceva taṃ paṭiyattaṃ hotī''ti. ``kissatthāyā''ti.  ``anāgatānaṃ, bhante, bubhukkhānaṃ paṭibāhanatthāyā''ti. ``atthi  pana, mahārāja, anāgatā bubhukkhā''ti? ``natthi, bhante''ti.  ``tumhe ^a^M0.0088^ea^ kho, mahārāja, atipaṇḍitā, ye tumhe  asantānaṃ anāgatānaṃ bubhukkhānaṃ paṭibāhanatthāya paṭiyādethā''ti.</p>
              <p>[03] ``kallosi, bhante nāgasenā''ti. </p>
              <p>[06] dukkhappahānavāyamapañho tatiyo. </p>
            </h4>
            <h4>
              <h4n> 4. brahmalokapañho </h4n>
              <p>[03] 4^b^.^eb^ rājā āha ``bhante nāgasena, kīvadūro ito  brahmaloko''ti? ``dūro kho, mahārāja, ito brahmaloko  kūṭāgāramattā silā tamhā patitā ahorattena  aṭṭhacattālīsayojanasahassāni bhassamānā catūhi māsehi pathaviyaṃ  patiṭṭhaheyyā''ti.</p>
              <p>[03] ``bhante nāgasena, tumhe evaṃ bhaṇatha `seyyathāpi balavā puriso  samiñjitaṃ vā bāhaṃ pasāreyya ^a^V0.0091^ea^, pasāritaṃ vā bāhaṃ samiñjeyya, evameva  iddhimā bhikkhu cetovasippatto jambudīpe antarahito brahmaloke  pātubhaveyyā'ti etaṃ vacanaṃ na saddahāmi, evaṃ atisīghaṃ tāva bahūni  yojanasatāni gacchissatī''ti.</p>
              <p>[03] thero āha ``kuhiṃ pana, mahārāja, tava jātabhūmī''ti?  ``atthi, bhante, alasando nāma dīpo, tatthāhaṃ jāto''ti.  ``kīva dūro, mahārāja, ito alasando hotī''ti? ``dvimattāni,  bhante, yojanasatānī''ti. ``abhijānāsi nu tvaṃ, mahārāja, tattha  kiñcideva karaṇīyaṃ karitvā saritā''ti? ``āma, bhante,  sarāmī''ti. ``lahuṃ kho tvaṃ, mahārāja, gatosi dvimattāni  yojanasatānī''ti.</p>
              <p>[03] ``kallosi, bhante nāgasenā''ti. </p>
              <p>[06] brahmalokapañho catuttho. </p>
            </h4>
            <h4>
              <h4n> 5. dvinnaṃ lokuppannānaṃ samakabhāvapañho </h4n>
              <p>[03] 5^b^.^eb^ rājā āha ``bhante nāgasena, yo idha  kālaṅkato brahmaloke uppajjeyya, yo ca idha kālaṅkato kasmīre  uppajjeyya, ko cirataraṃ ko sīghatara''nti? ``samakaṃ,  mahārājā''ti.</p>
              <p>[03] ``opammaṃ ^a^M0.0089^ea^ karohī''ti. ``kuhiṃ pana,  mahārāja, tava ^a^P0.0083^ea^ jātanagara''nti? ``atthi, bhante,  kalasigāmo nāma, tatthāhaṃ jāto''ti. ``kīva dūro, mahārāja,  ito kalasigāmo hotī''ti. ``dvimattāni, bhante,  yojanasatānī''ti. ``kīva dūraṃ, mahārāja, ito kasmīraṃ hotī''ti?  ``dvādasa, bhante, yojanānī''ti. ``iṅgha, tvaṃ mahārāja,  kalasigāmaṃ cintehī''ti. ``cintito, bhante''ti. ``iṅgha, tvaṃ  mahārāja, kasmīraṃ cintehī''ti. ``cintitaṃ bhante''ti. ``katamaṃ  nu kho, mahārāja, cirena cintitaṃ, katamaṃ sīghatara''nti? ``samakaṃ  bhante''ti. ``evameva kho, mahārāja, yo idha kālaṅkato brahmaloke  uppajjeyya, yo ca idha kālaṅkato kasmīre uppajjeyya, samakaṃ yeva  uppajjantī''ti.</p>
              <p>[03] ``bhiyyo opammaṃ karohī''ti. ``taṃ kiṃ maññasi,  mahārāja, dve sakuṇā ākāsena gaccheyyuṃ ^a^V0.0092^ea^, tesu eko ucce rukkhe  nisīdeyya, eko nīce rukkhe nisīdeyya, tesaṃ samakaṃ patiṭṭhitānaṃ  katamassa chāyā paṭhamataraṃ pathaviyaṃ patiṭṭhaheyya, katamassa chāyā cirena  pathaviyaṃ patiṭṭhaheyyā''ti? ``samakaṃ, bhante''ti. ``evameva kho,  mahārāja, yo idha kālaṅkato brahmaloke uppajjeyya, yo ca idha  kālaṅkato kasmīre uppajjeyya, samakaṃ yeva uppajjantī''ti.</p>
              <p>[03] ``kallosi, bhante nāgasenā''ti. </p>
              <p>[06] dvinnaṃ lokuppannānaṃ samakabhāvapañho pañcamo. </p>
            </h4>
            <h4>
              <h4n> 6. bojjhaṅgapañho </h4n>
              <p>[03] 6^b^.^eb^ rājā āha ``kati nu kho, bhante nāgasena,  bojjhaṅgā''ti? ``satta kho, mahārāja, bojjhaṅgā''ti. ``katihi  pana, bhante, bojjhaṅgehi bujjhatī''ti? ``ekena kho, mahārāja,  bojjhaṅgena bujjhati dhammavicayasambojjhaṅgenā''ti. ``atha kissa  nu kho, bhante, vuccanti `satta bojjhaṅgā'''ti? ``taṃ kiṃ maññasi,  mahārāja, asi kosiyā pakkhitto aggahito hatthena ussahati chejjaṃ  chinditu''nti. ``na hi, bhante''ti. ``evameva kho, mahārāja,  dhammavicayasambojjhaṅgena vinā chahi bojjhaṅgehi na bujjhatī''ti.</p>
              <p>[03] ``kallosi, bhante nāgasenā''ti. </p>
              <p>[06] bojjhaṅgapañho chaṭṭho. </p>
            </h4>
            <h4>
              <h4n> 7. pāpapuññānaṃ appānappabhāvapañho </h4n>
              <p>[03] 7^b^.^eb^ rājā ^a^M0.0090^ea^ āha ``bhante nāgasena,  kataraṃ nu kho bahutaraṃ puññaṃ vā apuññaṃ vā''ti? ``puññaṃ kho,  mahārāja ^a^P0.0084^ea^, bahutaraṃ, apuññaṃ thoka''nti. ``kena  kāraṇenā''ti? ``apuññaṃ kho, mahārāja, karonto vippaṭisārī  hoti `pāpakammaṃ mayā kata'nti, tena pāpaṃ na ^a^V0.0093^ea^ vaḍḍhati. puññaṃ kho,  mahārāja, karonto avippaṭisārī hoti, avippaṭisārino pāmojjaṃ  jāyati, pamuditassa pīti jāyati, pītimanassa kāyo passambhati,  passaddhakāyo sukhaṃ vedeti, sukhino cittaṃ samādhiyati, samāhito  yathābhūtaṃ pajānāti, tena kāraṇena puññaṃ vaḍḍhati. puriso kho,  mahārāja, chinnahatthapādo bhagavato ekaṃ uppalahatthaṃ datvā  ekanavutikappāni vinipātaṃ na gacchissati. imināpi, mahārāja,  kāraṇena bhaṇāmi `puññaṃ bahutaraṃ, apuññaṃ thoka'''nti.</p>
              <p>[03] ``kallosi, bhante nāgasenā''ti. </p>
              <p>[06] pāpapuññānaṃ appānappabhāvapañho sattamo. </p>
            </h4>
            <h4>
              <h4n> 8. jānantājānantapāpakaraṇapañho </h4n>
              <p>[03] 8^b^.^eb^ rājā āha ``bhante nāgasena, yo jānanto  pāpakammaṃ karoti, yo ajānanto pāpakammaṃ karoti, kassa bahutaraṃ  apuñña''nti? thero āha ``yo kho, mahārāja, ajānanto pāpakammaṃ  karoti, tassa bahutaraṃ apuñña''nti. ``tena hi, bhante nāgasena,  yo amhākaṃ rājaputto vā rājamahāmatto vā ajānanto pāpakammaṃ  karoti, taṃ mayaṃ diguṇaṃ daṇḍemā''ti? ``taṃ kiṃ maññasi, mahārāja,  tattaṃ ayoguḷaṃ ādittaṃ sampajjalitaṃ sajotibhūtaṃ eko jānanto  gaṇheyya, eko ajānanto gaṇheyya, katamo {kassa (ka0)} balavataraṃ ḍayheyyā''ti.  ``yo kho, bhante, ajānanto gaṇheyya, so {tassa (pī0 ka0)} balavataraṃ ḍayheyyā''ti.  ``evameva kho, mahārāja, yo ajānanto pāpakammaṃ karoti, tassa  bahutaraṃ apuñña''nti.</p>
              <p>[03] ``kallosi, bhante nāgasenā''ti. </p>
              <p>[06] jānantājānantapāpakaraṇapañho aṭṭhamo. </p>
            </h4>
            <h4>
              <h4n> 9. uttarakurukādigamanapañho </h4n>
              <p>[03] 9^b^.^eb^ rājā ^a^V0.0094^ea^ ^a^M0.0091^ea^ āha ``bhante nāgasena,  atthi koci, yo iminā sarīrena uttarakuruṃ vā gaccheyya, brahmalokaṃ  vā, aññaṃ vā pana dīpa''nti? ``atthi, mahārāja, yo iminā  cātummahābhūtikena kāyena uttarakuruṃ vā gaccheyya, brahmalokaṃ vā, aññaṃ  vā pana dīpa''nti.</p>
              <p>[03] ``kathaṃ, bhante nāgasena, iminā cātummahābhūtikena kāyena  uttarakuruṃ vā gaccheyya, brahmalokaṃ vā, aññaṃ vā pana ^a^P0.0085^ea^  dīpa''nti? ``abhijānāsi nu, tvaṃ mahārāja, imissā pathaviyā  vidatthiṃ vā ratanaṃ vā laṅghitā''ti? ``āma, bhante, abhijānāmi  `ahaṃ, bhante nāgasena, aṭṭhapi rataniyo laṅghemī'''ti. ``kathaṃ, tvaṃ  mahārāja, aṭṭhapi rataniyo laṅghesī''ti? ``ahañhi, bhante, cittaṃ  uppādemi `ettha nipatissāmī'ti saha cittuppādena kāyo me lahuko  hotī''ti. ``evameva kho, mahārāja, iddhimā bhikkhu  cetovasippatto kāyaṃ citte samāropetvā cittavasena vehāsaṃ gacchatī''ti.</p>
              <p>[03] ``kallosi, bhante nāgasenā''ti. </p>
              <p>[06] uttarakurukādigamanapañho navamo. </p>
            </h4>
            <h4>
              <h4n> 10. dīghaṭṭhipañho </h4n>
              <p>[03] 10^b^.^eb^ rājā āha ``bhante nāgasena, tumhe evaṃ bhaṇatha  `aṭṭhikāni dīghāni yojanasatikānipī'ti, rukkhopi tāva natthi  yojanasatiko, kuto pana aṭṭhikāni dīghāni yojanasatikāni  bhavissantī''ti?</p>
              <p>[03] ``taṃ kiṃ maññasi, mahārāja, sutaṃ te `mahāsamudde  pañcayojanasatikāpi macchā atthī'''ti? ``āma, bhante, suta''nti.  ``nanu mahārāja, pañcayojanasatikassa macchassa aṭṭhikāni  dīghāni bhavissanti yojanasatikānipī''ti?</p>
              <p>[03] ``kallosi ^a^V0.0095^ea^, bhante nāgasenā''ti. </p>
              <p>[06] dīghaṭṭhipañho dasamo. </p>
            </h4>
            <h4>
              <h4n> 11. assāsapassāsanirodhapañho </h4n>
              <p>[03] 11^b^.^eb^ rājā ^a^M0.0092^ea^ āha ``bhante nāgasena,  tumhe evaṃ bhaṇatha `sakkā assāsapassāse nirodhetu'''nti? ``āma,  mahārāja, sakkā assāsapassāse nirodhetu''nti. ``kathaṃ, bhante  nāgasena, sakkā assāsapassāse nirodhetu''nti. ``taṃ kiṃ maññasi,  mahārāja, sutapubbo te koci kākacchamāno''ti. ``āma, bhante,  sutapubbo''ti. ``kiṃ nu kho, mahārāja, so saddo kāye namite  virameyyā''ti. ``āma, bhante, virameyyā''ti. ``so hi nāma,  mahārāja, saddo abhāvitakāyassa abhāvitasīlassa abhāvitacittassa  abhāvitapaññassa kāye namite viramissati, kiṃ pana bhāvitakāyassa  bhāvitasīlassa bhāvitacittassa bhāvitapaññassa catutthajjhānaṃ  samāpannassa assāsapassāsā na nirujjhissantī''ti.</p>
              <p>[03] ``kallosi, bhante nāgasenā''ti. </p>
              <p>[06] assāsapassāsanirodhapañho ekādasamo. </p>
            </h4>
            <h4>
              <h4n> 12. samuddapañho </h4n>
              <p>[03] 12^b^.^eb^ rājā āha ``bhante nāgasena, `samuddo  samuddo'ti vuccati, kena kāraṇena udakaṃ `samuddo'ti vuccatī''ti?  thero ^a^P0.0086^ea^ āha ``yattakaṃ, mahārāja, udakaṃ, tattakaṃ loṇaṃ.  yattakaṃ loṇaṃ, tattakaṃ udakaṃ. tasmā `samuddo'ti vuccatī''ti.</p>
              <p>[03] ``kallosi, bhante nāgasenā''ti. </p>
              <p>[06] samuddapañho dvādasamo. </p>
            </h4>
            <h4>
              <h4n> 13. samuddaekarasapañho </h4n>
              <p>[03] 13^b^.^eb^ rājā ^a^V0.0096^ea^ āha ``bhante nāgasena, kena kāraṇena  samuddo ekaraso loṇaraso''ti? ``cirasaṇṭhitattā kho, mahārāja,  udakassa samuddo ekaraso loṇaraso''ti.</p>
              <p>[03] ``kallosi, bhante nāgasenā''ti. </p>
              <p>[06] samuddaekarasapañho terasamo. </p>
            </h4>
            <h4>
              <h4n> 14. sukhumapañho </h4n>
              <p>[03] 14^b^.^eb^ rājā ^a^M0.0093^ea^ āha ``bhante nāgasena,  sakkā sabbaṃ sukhumaṃ chinditu''nti? ``āma, mahārāja, sakkā sabbaṃ  sukhumaṃ chinditu''nti. ``kiṃ pana, bhante, sabbaṃ sukhuma''nti?  ``dhammo kho, mahārāja, sabbasukhumo, na kho, mahārāja, dhammā  sabbe sukhumā, `sukhuma'nti vā `thūla'nti vā dhammānametamadhivacanaṃ.  yaṃ kiñci chinditabbaṃ, sabbaṃ taṃ paññāya chindati, natthi dutiyaṃ  paññāya chedana''nti.</p>
              <p>[03] ``kallosi, bhante nāgasenā''ti. </p>
              <p>[06] sukhumapañho cuddasamo. </p>
            </h4>
            <h4>
              <h4n> 15. viññāṇanānatthapañho </h4n>
              <p>[03] 15^b^.^eb^ rājā āha ``bhante nāgasena, `viññāṇa'nti  vā `paññā'ti vā `bhūtasmiṃ jīvo'ti vā ime dhammā nānatthā ceva  nānābyañjanā ca, udāhu ekatthā byañjanameva nāna''nti  ^a^V0.0097^ea^? ``vijānanalakkhaṇaṃ, mahārāja, viññāṇaṃ, pajānanalakkhaṇā paññā,  bhūtasmiṃ jīvo nupalabbhatī''ti. ``yadi jīvo nupalabbhati, atha  ko carahi cakkhunā rūpaṃ passati, sotena saddaṃ suṇāti, ghānena gandhaṃ  ghāyati, jivhāya rasaṃ sāyati, kāyena phoṭṭhabbaṃ phusati, manasā dhammaṃ  vijānātī''ti? thero āha ``yadi jīvo cakkhunā rūpaṃ  passati...pe0... manasā dhammaṃ vijānāti, so jīvo cakkhudvāresu  uppāṭitesu mahantena ākāsena bahimukho suṭṭhutaraṃ rūpaṃ passeyya,  sotesu uppāṭitesu, ghāne uppāṭite, jivhāya uppāṭitāya, kāye  uppāṭite mahantena ākāsena suṭṭhutaraṃ saddaṃ suṇeyya, gandhaṃ ghāyeyya, rasaṃ  sāyeyya, phoṭṭhabbaṃ phuseyyā''ti? ``na hi ^a^P0.0087^ea^,  bhante''ti. ``tena hi, mahārāja, bhūtasmiṃ jīvo nupalabbhatī''ti.</p>
              <p>[03] ``kallosi, bhante nāgasenā''ti. </p>
              <p>[06] viññāṇanānatthapañho pannarasamo. </p>
            </h4>
            <h4>
              <h4n> 16. arūpadhammavavatthānadukkarapañho </h4n>
              <p>[03] 16^b^.^eb^ rājā ^a^M0.0094^ea^ āha ``bhante nāgasena,  dukkaraṃ nu kho bhagavatā kata''nti? thero āha ``dukkaraṃ, mahārāja,  bhagavatā kata''nti. ``kiṃ pana, bhante nāgasena, bhagavatā dukkaraṃ  kata''nti. ``dukkaraṃ, mahārāja, bhagavatā kataṃ imesaṃ arūpīnaṃ  cittacetasikānaṃ dhammānaṃ ekārammaṇe vattamānānaṃ vavatthānaṃ akkhātaṃ  `ayaṃ phasso, ayaṃ vedanā, ayaṃ saññā, ayaṃ cetanā, idaṃ citta'''nti.</p>
              <p>[03] ``opammaṃ karohī''ti. ``yathā, mahārāja, kocideva  puriso nāvāya mahāsamuddaṃ ajjhogāhetvā hatthapuṭena udakaṃ gahetvā  jivhāya sāyitvā jāneyya nu kho, mahārāja, so puriso ``idaṃ  gaṅgāya udakaṃ, idaṃ yamunāya udakaṃ, idaṃ aciravatiyā udakaṃ, idaṃ  sarabhuyā udakaṃ, idaṃ mahiyā udaka'''nti? ``dukkaraṃ, bhante,  jānitu''nti. ``ito dukkarataraṃ kho, mahārāja, bhagavatā kataṃ imesaṃ  arūpīnaṃ cittacetasikānaṃ dhammānaṃ ekārammaṇe vattamānānaṃ vavatthānaṃ  ^a^V0.0098^ea^ akkhātaṃ `ayaṃ phasso, ayaṃ vedanā, ayaṃ saññā, ayaṃ cetanā, idaṃ  citta'''nti. ``suṭṭhu, bhante''ti rājā abbhānumodīti. </p>
              <p>[06] arūpadhammavavatthānadukkarapañho soḷasamo. </p>
              <p>[06] arūpadhammavavatthānavaggo sattamo. </p>
              <p>[06] imasmiṃ vagge soḷasa pañhā. </p>
            </h4>
          </h3>
          <h3>
            <h3n> milindapañhapucchāvisajjanā</h3n>
            <h4>
              <h4n> </h4n>
              <p>[03] thero ^a^V0.0099^ea^ ^a^M0.0095^ea^ āha ``jānāsi kho, mahārāja, sampati  kā velā''ti? ``āma, bhante, jānāmi `sampati paṭhamo yāmo  atikkanto, majjhimo yāmo pavattati, ukkā padīpīyanti, cattāri  paṭākāni āṇattāni gamissanti bhaṇḍato rājadeyyānī'''ti.</p>
              <p>[03] yonakā evamāhaṃsu ``kallosi, mahārāja, paṇḍito thero''ti.  ``āma, bhaṇe, paṇḍito thero, ediso ācariyo bhaveyya mādiso ca  ^a^P0.0088^ea^ antevāsī, nacirasseva paṇḍito dhammaṃ ājāneyyā''ti.  tassa pañhaveyyākaraṇena tuṭṭho rājā theraṃ nāgasenaṃ  satasahassagghanakena kambalena acchādetvā ``bhante nāgasena, ajjatagge  te aṭṭhasataṃ bhattaṃ paññapemi, yaṃ kiñci antepure kappiyaṃ, tena ca  pavāremī''ti āha. alaṃ mahārāja jīvāmī''ti. ``jānāmi,  bhante nāgasena, jīvasi, api ca attānañca rakkha, mamañca  rakkhāhī''ti. ``kathaṃ attānaṃ rakkhasi, `nāgaseno milindaṃ  rājānaṃ pasādeti, na ca kiñci alabhī'ti parāpavādo {parappavādo (ka0)} āgaccheyyāti,  evaṃ attānaṃ rakkha. kathaṃ mamaṃ rakkhasi, `milindo rājā pasanno  pasannākāraṃ na karotī'ti parāpavādo āgaccheyyāti, evaṃ mamaṃ  rakkhāhī''ti. ``tathā hotu, mahārājā''ti. ``seyyathāpi, bhante,  sīho migarājā suvaṇṇapañjare pakkhittopi bahimukho yeva hoti,  evameva kho ahaṃ, bhante, kiñcāpi agāraṃ ajjhāvasāmi bahimukho  yeva pana acchāmi. sace ahaṃ, bhante, agārasmā anāgāriyaṃ  pabbajeyyaṃ, na ciraṃ jīveyyaṃ, bahū me paccatthikā''ti.</p>
              <p>[03] atha kho āyasmā nāgaseno milindassa rañño pañhaṃ  visajjetvā uṭṭhāyāsanā saṅghārāmaṃ agamāsi. acirapakkante ca  āyasmante nāgasene milindassa rañño etadahosi ``kiṃ mayā  pucchitaṃ, kiṃ bhadantena nāgasenena visajjita''nti? atha kho  milindassa rañño etadahosi ``sabbaṃ mayā supucchitaṃ, sabbaṃ  bhadantena nāgasenena suvisajjita''nti. āyasmatopi nāgasenassa  saṅghārāmagatassa etadahosi ``kiṃ milindena ^a^M0.0096^ea^ raññā  pucchitaṃ, kiṃ mayā ^a^V0.0100^ea^ visajjita''nti. atha kho āyasmato  nāgasenassa etadahosi ``sabbaṃ milindena raññā supucchitaṃ, sabbaṃ  mayā suvisajjita''nti.</p>
              <p>[03] atha kho āyasmā nāgaseno tassā rattiyā accayena  pubbaṇhasamayaṃ nivāsetvā pattacīvaramādāya yena milindassa rañño  nivesanaṃ tenupasaṅkami, upasaṅkamitvā paññatte āsane nisīdi. atha  kho milindo rājā āyasmantaṃ nāgasenaṃ abhivādetvā ekamantaṃ  ^a^P0.0089^ea^ nisīdi, ekamantaṃ nisinno kho milindo rājā  āyasmantaṃ nāgasenaṃ etadavoca --</p>
              <p>[03] ``mā kho bhadantassa evaṃ ahosi `nāgaseno mayā pañhaṃ  pucchito'ti teneva somanassena taṃ rattāvasesaṃ vītināmesīti na te  evaṃ daṭṭhabbaṃ. tassa mayhaṃ, bhante, taṃ rattāvasesaṃ etadahosi `kiṃ  mayā pucchitaṃ, kiṃ bhadantena visajjita'nti, `sabbaṃ mayā supucchitaṃ,  sabbaṃ bhadantena suvisajjita'''nti.</p>
              <p>[03] theropi evamāha -- ``mā kho mahārājassa evaṃ ahosi  `milindassa rañño mayā pañho visajjito'ti teneva somanassena taṃ  rattāvasesaṃ vītināmesīti na te evaṃ daṭṭhabbaṃ. tassa mayhaṃ, mahārāja,  taṃ rattāvasesaṃ etadahosi `kiṃ milindena raññā pucchitaṃ, kiṃ mayā  visajjita'nti, `sabbaṃ milindena raññā supucchitaṃ, sabbaṃ mayā  suvisajjita'''nti itiha te mahānāgā aññamaññassa subhāsitaṃ  samanumodiṃsūti. </p>
              <p>[06] milindapañhapucchāvisajjanā niṭṭhitā. </p>
            </h4>
          </h3>
          <h3>
            <h3n> meṇḍakapañhārambhakathā </h3n>
            <h4>
              <h4n> aṭṭhamantaparivajjanīyaṭṭhānāni </h4n>
              <p>[21] bhassappavādo ^a^V0.0101^ea^ ^a^P0.0090^ea^ ^a^M0.0097^ea^ {bhassappavedī (sī0 pī0)} vetaṇḍī,  atibuddhi vicakkhaṇo. </p>
              <p>[22] milindo ñāṇabhedāya, nāgasenamupāgami.. </p>
              <p>[21] vasanto tassa chāyāya, paripucchaṃ punappunaṃ. </p>
              <p>[22] pabhinnabuddhi hutvāna, sopi āsi tipeṭako.. </p>
              <p>[21] navaṅgaṃ anumajjanto, rattibhāge rahogato. </p>
              <p>[22] addakkhi meṇḍake pañhe, dunniveṭhe saniggahe.. </p>
              <p>[21] ``pariyāyabhāsitaṃ atthi, atthi sandhāyabhāsitaṃ. </p>
              <p>[22] sabhāvabhāsitaṃ atthi, dhammarājassa sāsane.. </p>
              <p>[21] ``tesamatthaṃ aviññāya, meṇḍake jinabhāsite. </p>
              <p>[22] anāgatamhi addhāne, viggaho tattha hessati.. </p>
              <p>[21] ``handa kathiṃ pasādetvā, chejjāpessāmi meṇḍake. </p>
              <p>[22] tassa niddiṭṭhamaggena, niddisissantyanāgate''ti..</p>
              <p>[03] atha kho milindo rājā pabhātāya rattiyā uddhaste {uṭṭhite (syā0), uggate (sī0 pī0)} aruṇe  sīsaṃ nhatvā sirasi añjaliṃ paggahetvā atītānāgatapaccuppanne  sammāsambuddhe anussaritvā aṭṭha vattapadāni samādiyi ``ito me  anāgatāni satta divasāni aṭṭha guṇe samādiyitvā tapo caritabbo  bhavissati ^a^V0.0102^ea^, sohaṃ ciṇṇatapo samāno ācariyaṃ ārādhetvā meṇḍake  pañhe pucchissāmī''ti. atha kho milindo rājā pakatidussayugaṃ  apanetvā ābharaṇāni ca omuñcitvā kāsāvaṃ nivāsetvā  muṇḍakapaṭisīsakaṃ sīse paṭimuñcitvā munibhāvamupagantvā aṭṭha guṇe  samādiyi ``imaṃ sattāhaṃ mayā na rājattho anusāsitabbo, na  rāgūpasañhitaṃ cittaṃ uppādetabbaṃ, na dosūpasañhitaṃ cittaṃ uppādetabbaṃ,  na mohūpasañhitaṃ cittaṃ uppādetabbaṃ, dāsakammakaraporise janepi  nivātavuttinā bhavitabbaṃ, kāyikaṃ ^a^P0.0091^ea^ vācasikaṃ ^a^M0.0098^ea^  anurakkhitabbaṃ, chapi āyatanāni niravasesato  anurakkhitabbāni, mettābhāvanāya mānasaṃ pakkhipitabba''nti. ime  aṭṭha guṇe samādiyitvā tesveva aṭṭhasu guṇesu mānasaṃ patiṭṭhapetvā bahi  anikkhamitvā sattāhaṃ vītināmetvā aṭṭhame divase pabhātāya rattiyā  pageva pātarāsaṃ katvā okkhittacakkhu mitabhāṇī susaṇṭhitena  iriyāpathena avikkhittena cittena haṭṭhena udaggena vippasannena theraṃ  nāgasenaṃ upasaṅkamitvā therassa pāde sirasā vanditvā ekamantaṃ ṭhito  idamavoca --</p>
              <p>[03] ``atthi me, bhante nāgasena, koci attho tumhehi saddhiṃ  mantayitabbo, na tattha añño koci tatiyo icchitabbo, suññe  okāse pavivitte araññe aṭṭhaṅgupāgate samaṇasāruppe. tattha so  pañho pucchitabbo bhavissati, tattha me guyhaṃ na kātabbaṃ na rahassakaṃ,  arahāmahaṃ rahassakaṃ suṇituṃ sumantane upagate, upamāyapi so attho  upaparikkhitabbo, yathā kiṃ viya, yathā nāma, bhante nāgasena,  mahāpathavī nikkhepaṃ arahati nikkhepe upagate. evameva kho, bhante  nāgasena, arahāmahaṃ rahassakaṃ suṇituṃ sumantane upagate''ti. garunā  saha pavivittapavanaṃ pavisitvā idamavoca -- ``bhante nāgasena, idha  purisena mantayitukāmena aṭṭha ṭhānāni parivajjayitabbāni bhavanti, na  tesu ṭhānesu viññū puriso atthaṃ manteti, mantitopi attho  paripatati na sambhavati. katamāni aṭṭha ṭhānāni? visamaṭṭhānaṃ  parivajjanīyaṃ, sabhayaṃ parivajjanīyaṃ, ativātaṭṭhānaṃ parivajjanīyaṃ,  paṭicchannaṭṭhānaṃ parivajjanīyaṃ, devaṭṭhānaṃ parivajjanīyaṃ, pantho  parivajjanīyo, saṅgāmo {saṅkamo (sī0 pī0)} parivajjanīyo, udakatitthaṃ parivajjanīyaṃ.  imāni aṭṭha ṭhānāni parivajjanīyānī''ti.</p>
              <p>[03] thero āha ``ko doso visamaṭṭhāne, sabhaye, ativāte,  paṭicchanne, devaṭṭhāne, panthe, saṅgāme, udakatitthe''ti? ``visame,  bhante ^a^P0.0092^ea^ nāgasena, mantito attho vikirati vidhamati  paggharati na sambhavati, sabhaye mano santassati, santassito na  sammā atthaṃ samanupassati, ativāte saddo avibhūto hoti, paṭicchanne  upassutiṃ tiṭṭhanti, devaṭṭhāne ^a^M0.0099^ea^ mantito attho garukaṃ  ^a^V0.0103^ea^ pariṇamati, panthe mantito attho tuccho bhavati, saṅgāme cañcalo  bhavati, udakatitthe pākaṭo bhavati. bhavatīha -- </p>
              <p>[21] ```visamaṃ sabhayaṃ ativāto, paṭicchannaṃ devanissitaṃ. </p>
              <p>[22] pantho ca saṅgāmo titthaṃ, aṭṭhete parivajjiyā'''ti.. </p>
              <p>[06] aṭṭha mantanassa parivajjanīyaṭṭhānāni. </p>
            </h4>
            <h4>
              <h4n> aṭṭhamantavināsakapuggalā</h4n>
              <p>[03] ``bhante nāgasena, aṭṭhime puggalā mantiyamānā mantitaṃ atthaṃ  byāpādenti. katame aṭṭha? rāgacarito dosacarito mohacarito  mānacarito luddho alaso ekacintī bāloti. ime aṭṭha puggalā  mantitaṃ atthaṃ byāpādentī''ti.</p>
              <p>[03] thero āha ``tesaṃ ko doso''ti? ``rāgacarito, bhante  nāgasena, rāgavasena mantitaṃ atthaṃ byāpādeti, dosacarito dosavasena  mantitaṃ atthaṃ byāpādeti, mohacarito mohavasena mantitaṃ atthaṃ  byāpādeti, mānacarito mānavasena mantitaṃ atthaṃ byāpādeti, luddho  lobhavasena mantitaṃ atthaṃ byāpādeti, alaso alasatāya mantitaṃ atthaṃ  byāpādeti, ekacintī ekacintitāya mantitaṃ atthaṃ byāpādeti, bālo  bālatāya mantitaṃ atthaṃ byāpādeti. bhavatīha -- </p>
              <p>[21] ```ratto duṭṭho ca mūḷho ca, mānī luddho tathālaso. </p>
              <p>[22] ekacintī ca bālo ca, ete atthavināsakā'''ti.. </p>
              <p>[06] aṭṭha mantavināsakapuggalā. </p>
            </h4>
            <h4>
              <h4n> navaguyhamantavidhaṃsakaṃ</h4n>
              <p>[03] ``bhante nāgasena, navime puggalā mantitaṃ guyhaṃ vivaranti na  dhārenti. katame nava? rāgacarito ^a^V0.0104^ea^ dosacarito mohacarito bhīruko  āmisagaruko itthī soṇḍo paṇḍako dārako''ti.</p>
              <p>[03] thero āha ``tesaṃ ko doso''ti? ``rāgacarito, bhante  nāgasena, rāgavasena mantitaṃ guyhaṃ vivarati na dhāreti, dosacarito,  bhante ^a^M0.0100^ea^, dosavasena mantitaṃ guyhaṃ vivarati na dhāreti,  mūḷho mohavasena mantitaṃ guyhaṃ vivarati na ^a^P0.0093^ea^ dhāreti,  bhīruko bhayavasena mantitaṃ guyhaṃ vivarati na dhāreti, āmisagaruko  āmisahetu mantitaṃ guyhaṃ vivarati na dhāreti, itthī paññāya  ittaratāya mantitaṃ guyhaṃ vivarati na dhāreti, soṇḍiko surālolatāya  mantitaṃ guyhaṃ vivarati na dhāreti, paṇḍako anekaṃsikatāya mantitaṃ  guyhaṃ vivarati na dhāreti, dārako capalatāya mantitaṃ guyhaṃ vivarati  na dhāreti. bhavatīha -- </p>
              <p>[21] ```ratto duṭṭho ca mūḷho ca, bhīru āmisagaruko {āmisacakkhuko (sī0 pī0)}. </p>
              <p>[22] itthī soṇḍo paṇḍako ca, navamo bhavati dārako.. </p>
              <p>[21] ``navete puggalā loke, ittarā calitā calā. </p>
              <p>[22] etehi mantitaṃ guyhaṃ, khippaṃ bhavati pākaṭa'''nti.. </p>
              <p>[06] nava guyhamantavidhaṃsakā puggalā. </p>
            </h4>
            <h4>
              <h4n> aṭṭha paññāpaṭilābhakāraṇaṃ</h4n>
              <p>[03] ``bhante nāgasena, aṭṭhahi kāraṇehi buddhi pariṇamati paripākaṃ  gacchati. katamehi aṭṭhahi? vayapariṇāmena buddhi pariṇamati  paripākaṃ gacchati, yasapariṇāmena buddhi pariṇamati paripākaṃ gacchati,  paripucchāya buddhi pariṇamati paripākaṃ gacchati, titthasaṃvāsena buddhi  pariṇamati paripākaṃ gacchati, yoniso manasikārena buddhi pariṇamati  paripākaṃ gacchati, sākacchāya buddhi pariṇamati paripākaṃ gacchati,  snehūpasevanena buddhi pariṇamati paripākaṃ gacchati, patirūpadesavāsena  buddhi pariṇamati paripākaṃ gacchati. bhavatīha -- </p>
              <p>[21] ```vayena ^a^V0.0105^ea^ yasapucchāhi, titthavāsena yoniso. </p>
              <p>[22] sākacchā snehasaṃsevā, patirūpavasena ca.. </p>
              <p>[21] ``etāni aṭṭha ṭhānāni, buddhivisadakāraṇā. </p>
              <p>[22] yesaṃ etāni sambhonti, tesaṃ buddhi pabhijjatī'''ti.. </p>
              <p>[06] aṭṭha paññāpaṭilābhakāraṇāni. </p>
            </h4>
            <h4>
              <h4n> ācariyaguṇaṃ</h4n>
              <p>[03] ``bhante ^a^M0.0101^ea^ nāgasena, ayaṃ bhūmibhāgo aṭṭha  mantadosavivajjito, ahañca loke paramo mantisahāyo {mantasahāyo (sī0)}, guyhamanurakkhī  cāhaṃ yāvāhaṃ jīvissāmi tāva guyhamanurakkhissāmi, aṭṭhahi ca me  kāraṇehi buddhi pariṇāmaṃ gatā, dullabho etarahi mādiso antevāsī,  sammā ^a^P0.0094^ea^ paṭipanne antevāsike ye ācariyānaṃ  pañcavīsati ācariyaguṇā, tehi guṇehi ācariyena sammā  paṭipajjitabbaṃ. katame pañcavīsati guṇā?</p>
              <p>[03] ``idha, bhante nāgasena, ācariyena antevāsimhi satataṃ  samitaṃ ārakkhā upaṭṭhapetabbā, asevanasevanā jānitabbā,  pamattāppamattā jānitabbā, seyyavakāso jānitabbo, gelaññaṃ  jānitabbaṃ, bhojanassa {bhojanīyaṃ (syā0)} laddhāladdhaṃ jānitabbaṃ, viseso jānitabbo,  pattagataṃ saṃvibhajitabbaṃ, assāsitabbo `mā bhāyi, attho te  abhikkamatī'ti, `iminā puggalena paṭicaratī'ti {paṭicarāhīti (ka0)} paṭicāro  jānitabbo, gāme paṭicāro jānitabbo, vihāre paṭicāro jānitabbo,  na tena hāso davo kātabbo {na tena saha sallāpo kātabbo (sī0 pī0)},  tena saha ālāpo kātabbo, chiddaṃ disvā adhivāsetabbaṃ, sakkaccakārinā bhavitabbaṃ, akhaṇḍakārinā  bhavitabbaṃ, arahassakārinā bhavitabbaṃ, niravasesakārinā bhavitabbaṃ,  `janemimaṃ {jānemimaṃ (syā0)} sippesū'ti janakacittaṃ upaṭṭhapetabbaṃ, `kathaṃ ayaṃ na  parihāyeyyā'ti vaḍḍhicittaṃ upaṭṭhapetabbaṃ, `balavaṃ imaṃ karomi  sikkhābalenā'ti cittaṃ upaṭṭhapetabbaṃ, mettacittaṃ upaṭṭhapetabbaṃ, āpadāsu na  vijahitabbaṃ, karaṇīye nappamajjitabbaṃ, khalite dhammena paggahetabboti.  ime kho, bhante, pañcavīsati ācariyassa ācariyaguṇā, tehi  guṇehi mayi sammā paṭipajjassu, saṃsayo me, bhante, uppanno, atthi  meṇḍakapañhā jinabhāsitā ^a^V0.0106^ea^, anāgate addhāne tattha viggaho  uppajjissati, anāgate ca addhāne dullabhā bhavissanti tumhādisā  buddhimanto, tesu me pañhesu cakkhuṃ dehi paravādānaṃ niggahāyā''ti. </p>
            </h4>
            <h4>
              <h4n> upāsakaguṇaṃ</h4n>
              <p>[03] thero ``sādhū''ti sampaṭicchitvā dasa upāsakassa upāsakaguṇe  paridīpesi. ``dasa ime, mahārāja, upāsakassa upāsakaguṇā.  katame dasa ^a^M0.0102^ea^, idha, mahārāja, upāsako saṅghena  samānasukhadukkho hoti, dhammādhipateyyo hoti, yathābalaṃ  saṃvibhāgarato hoti, jinasāsanaparihāniṃ disvā abhivaḍḍhiyā  vāyamati. sammādiṭṭhiko hoti, apagatakotūhalamaṅgaliko  jīvitahetupi na aññaṃ satthāraṃ uddisati, kāyikavācasikañcassa  rakkhitaṃ hoti, samaggārāmo hoti samaggarato, anusūyako hoti, na  ca kuhanavasena ^a^P0.0095^ea^ sāsane carati, buddhaṃ saraṇaṃ gato hoti,  dhammaṃ saraṇaṃ gato hoti, saṅghaṃ saraṇaṃ gato hoti. ime kho,  mahārāja, dasa upāsakassa upāsakaguṇā, te sabbe guṇā tayi  saṃvijjanti, taṃ te yuttaṃ pattaṃ anucchavikaṃ patirūpaṃ yaṃ tvaṃ  jinasāsanaparihāniṃ disvā abhivaḍḍhiṃ icchasi, karomi te okāsaṃ,  puccha maṃ tvaṃ yathāsukha''nti. </p>
              <p>[06] meṇḍakapañhārambhakathā niṭṭhitā. </p>
            </h4>
          </h3>
        </h2>
        <h2>
          <h2n> 4. meṇḍakapañho </h2n>
          <h3>
            <h3n> 1. iddhibalavaggo </h3n>
            <h4>
              <h4n> 1. katādhikārasaphalapañho </h4n>
              <p>[03] 1^b^.^eb^ atha ^a^V0.0107^ea^ ^a^M0.0103^ea^ kho milindo rājā  katāvakāso nipacca garuno pāde sirasi añjaliṃ katvā etadavoca  ``bhante nāgasena, ime titthiyā evaṃ bhaṇanti {vañco bhavati aphalo (sī0 pī0 ka0)}  `yadi buddho pūjaṃ sādiyati, na parinibbuto buddho saṃyutto lokena antobhaviko  lokasmiṃ lokasādhāraṇo, tasmā tassa kato adhikāro avañjho  bhavati saphalo. yadi parinibbuto visaṃyutto lokena nissaṭo  sabbabhavehi, tassa pūjā nuppajjati, parinibbuto na kiñci  sādiyati, asādiyantassa kato adhikāro vañjho bhavati aphalo'ti  ubhato koṭiko eso pañho, neso visayo appattamānasānaṃ, mahantānaṃ  yeveso visayo, bhindetaṃ diṭṭhijālaṃ ekaṃse ṭhapaya, taveso pañho  anuppatto, anāgatānaṃ jinaputtānaṃ cakkhuṃ dehi paravādaniggahāyā''ti.</p>
              <p>[03] thero āha ``parinibbuto, mahārāja, bhagavā, na ca bhagavā  pūjaṃ sādiyati, bodhimūle yeva tathāgatassa sādiyanā pahīnā, kiṃ  pana anupādisesāya nibbānadhātuyā parinibbutassa. bhāsitampetaṃ,  mahārāja, therena sāriputtena dhammasenāpatinā -- </p>
              <p>[21] ```pūjiyantā {pūjitā (syā0)} asamasamā, sadevamānusehi te. </p>
              <p>[22] na sādiyanti sakkāraṃ, buddhānaṃ esa dhammatā'''ti..</p>
              <p>[03] rājā āha ``bhante nāgasena, putto vā pituno vaṇṇaṃ bhāsati,  pitā vā puttassa vaṇṇaṃ ^a^V0.0108^ea^ bhāsati, na cetaṃ kāraṇaṃ paravādānaṃ niggahāya,  pasādappakāsanaṃ nāmetaṃ, iṅgha me tvaṃ tattha kāraṇaṃ sammā brūhi  sakavādassa ^a^P0.0096^ea^ patiṭṭhāpanāya diṭṭhijālaviniveṭhanāyā''ti.</p>
              <p>[03] thero āha ``parinibbuto, mahārāja, bhagavā, na ca bhagavā  pūjaṃ sādiyati, asādiyantasseva tathāgatassa devamanussā dhāturatanaṃ  vatthuṃ karitvā tathāgatassa ñāṇaratanārammaṇena sammāpaṭipattiṃ sevantā  tisso sampattiyo paṭilabhanti.</p>
              <p>[03] ``yathā ^a^M0.0104^ea^, mahārāja, mahatimahāaggikkhandho  pajjalitvā nibbāyeyya, api nu kho so, mahārāja,  mahāaggikkhandho sādiyati tiṇakaṭṭhupādāna''nti? ``jalamānopi  so, bhante, mahāaggikkhandho tiṇakaṭṭhupādānaṃ na sādiyati, kiṃ pana  nibbuto upasanto acetano sādiyati? ``tasmiṃ pana, mahārāja,  aggikkhandhe uparate upasante loke aggi suñño hotī''ti. ``na  hi, bhante, kaṭṭhaṃ aggissa vatthu hoti upādānaṃ, ye keci manussā  aggikāmā, te attano thāmabalavīriyena paccattapurisakārena kaṭṭhaṃ  manthayitvā {madditvā (ka0)} aggiṃ nibbattetvā tena agginā aggikaraṇīyāni  kammāni karontī''ti. ``tena hi, mahārāja, titthiyānaṃ vacanaṃ  micchā bhavati `asādiyantassa kato adhikāro vañjho bhavati  aphalo'ti.</p>
              <p>[03] ``yathā, mahārāja, mahatimahāaggikkhandho pajjali, evameva  bhagavā dasasahassiyā {dasasahassimhi (sī0 pī0 ka0)} lokadhātuyā buddhasiriyā pajjali. yathā,  mahārāja, mahatimahāaggikkhandho pajjalitvā nibbuto, evameva bhagavā  dasasahassiyā lokadhātuyā buddhasiriyā pajjalitvā anupādisesāya  nibbānadhātuyā parinibbuto. yathā, mahārāja, nibbuto  aggikkhandho tiṇakaṭṭhupādānaṃ na sādiyati, evameva kho lokahitassa  sādiyanā pahīnā upasantā. yathā, mahārāja, manussā nibbute  aggikkhandhe anupādāne attano thāmabalavīriyena paccattapurisakārena  kaṭṭhaṃ manthayitvā aggiṃ nibbattetvā tena agginā aggikaraṇīyāni  kammāni karonti, evameva kho devamanussā tathāgatassa  parinibbutassa asādiyantasseva dhāturatanaṃ vatthuṃ karitvā tathāgatassa  ñāṇaratanārammaṇena ^a^P0.0097^ea^ sammāpaṭipattiṃ sevantā tisso  sampattiyo paṭilabhanti, imināpi, mahārāja, kāraṇena tathāgatassa  parinibbutassa asādiyantasseva kato adhikāro avañjho bhavati  saphalo.</p>
              <p>[03] ``aparampi, mahārāja, uttariṃ kāraṇaṃ suṇohi yena kāraṇena  tathāgatassa parinibbutassa asādiyantasseva ^a^V0.0109^ea^ kato adhikāro avañjho  bhavati saphalo. yathā, mahārāja, mahatimahāvāto vāyitvā  uparameyya, api nu kho so, mahārāja, uparato vāto sādiyati puna  nibbattāpana''nti? ``na hi, bhante, uparatassa vātassa ābhogo vā  ^a^M0.0105^ea^ manasikāro vā puna nibbattāpanāya''. ``kiṃ  kāraṇaṃ''? ``acetanā sā vāyodhātū''ti. ``api nu tassa,  mahārāja, uparatassa vātassa vātoti samaññā apagacchatī''ti?  ``na hi, bhante, tālavaṇṭavidhūpanāni vātassa uppattiyā paccayā, ye  keci manussā uṇhābhitattā pariḷāhaparipīḷitā, te tālavaṇṭena vā  vidhūpanena vā attano thāmabalavīriyena paccattapurisakārena taṃ  nibbattetvā tena vātena uṇhaṃ nibbāpenti pariḷāhaṃ vūpasamentī''ti.  ``tena hi, mahārāja, titthiyānaṃ vacanaṃ micchā bhavati  `asādiyantassa kato adhikāro vañjho bhavati aphalo'ti.</p>
              <p>[03] ``yathā, mahārāja, mahatimahāvāto vāyi, evameva bhagavā  dasasahassiyā lokadhātuyā sītalamadhurasantasukhumamettāvātena upavāyi.  yathā, mahārāja, mahatimahāvāto vāyitvā uparato, evameva bhagavā  sītalamadhurasantasukhumamettāvātena upavāyitvā anupādisesāya  nibbānadhātuyā parinibbuto. yathā, mahārāja, uparato vāto puna  nibbattāpanaṃ na sādiyati, evameva lokahitassa sādiyanā pahīnā  upasantā. yathā, mahārāja, te manussā uṇhābhitattā  pariḷāhaparipīḷitā, evameva devamanussā  tividhaggisantāpapariḷāhaparipīḷitā. yathā tālavaṇṭavidhūpanāni  vātassa nibbattiyā paccayā honti, evameva tathāgatassa dhātu ca  ñāṇaratanañca paccayo hoti tissannaṃ sampattīnaṃ ^a^P0.0098^ea^  paṭilābhāya. yathā manussā uṇhābhitattā pariḷāhaparipīḷitā  tālavaṇṭena vā vidhūpanena vā vātaṃ nibbattetvā uṇhaṃ nibbāpenti  pariḷāhaṃ vūpasamenti, evameva devamanussā tathāgatassa parinibbutassa  asādiyantasseva dhātuñca ñāṇaratanañca pūjetvā kusalaṃ nibbattetvā  tena kusalena tividhaggisantāpapariḷāhaṃ nibbāpenti vūpasamenti.  imināpi, mahārāja, kāraṇena tathāgatassa parinibbutassa  asādiyantasseva kato adhikāro avañjho bhavati saphaloti.</p>
              <p>[03] ``aparampi, mahārāja, uttariṃ kāraṇaṃ suṇohi paravādānaṃ  niggahāya. yathā, mahārāja, puriso bheriṃ ākoṭetvā saddaṃ  nibbatteyya, yo so bherisaddo purisena nibbattito, so saddo  antaradhāyeyya, api nu kho so, mahārāja, saddo sādiyati puna  nibbattāpana''nti? ``na hi, bhante, antarahito so saddo, natthi  tassa puna uppādāya ābhogo ^a^M0.0106^ea^ vā manasikāro vā,  sakiṃ nibbatte bherisadde antarahite so bherisaddo samucchinno hoti.  bherī pana, bhante, paccayo ^a^V0.0110^ea^ hoti saddassa nibbattiyā, atha puriso  paccaye sati attajena vāyāmena bheriṃ akoṭetvā saddaṃ nibbattetī''ti.  ``evameva kho, mahārāja, bhagavā  sīlasamādhipaññāvimuttivimuttiñāṇadassanaparibhāvitaṃ dhāturatanañca  dhammañca vinayañca anusiṭṭhañca {anusatthiñca (sī0 pī0)} satthāraṃ ṭhapayitvā sayaṃ anupādisesāya  nibbānadhātuyā parinibbuto, na ca parinibbute bhagavati sampattilābho  upacchinno hoti, bhavadukkhapaṭipīḷitā sattā dhāturatanañca dhammañca  vinayañca anusiṭṭhañca paccayaṃ karitvā sampattikāmā sampattiyo  paṭilabhanti, imināpi, mahārāja, kāraṇena tathāgatassa parinibbutassa  asādiyantasseva kato adhikāro avañjho bhavati saphaloti.</p>
              <p>[03] ``diṭṭhañcetaṃ, mahārāja, bhagavatā anāgatamaddhānaṃ. kathitañca  bhaṇitañca ācikkhitañca `siyā kho panānanda, tumhākaṃ evamassa  atītasatthukaṃ ^a^P0.0099^ea^ pāvacanaṃ natthi no satthāti, na kho  panetaṃ, ānanda, evaṃ daṭṭhabbaṃ, yo vo, ānanda, mayā dhammo ca  vinayo ca desito paññatto, so vo mamaccayena satthā'ti.  parinibbutassa tathāgatassa asādiyantassa kato adhikāro vañjho  bhavati aphaloti, taṃ tesaṃ titthiyānaṃ vacanaṃ micchā abhūtaṃ vitathaṃ  alikaṃ viruddhaṃ viparītaṃ dukkhadāyakaṃ dukkhavipākaṃ apāyagamanīyanti.</p>
              <p>[03] ``aparampi, mahārāja, uttariṃ kāraṇaṃ suṇohi yena kāraṇena  tathāgatassa parinibbutassa asādiyantasseva kato adhikāro avañjho  bhavati saphalo. sādiyati nu kho, mahārāja, ayaṃ mahāpathavī  `sabbabījāni mayi saṃviruhantū'''ti? ``na hi, bhante''ti.  ``kissa pana tāni, mahārāja, bījāni asādiyantiyā  mahāpathaviyā saṃviruhitvā daḷhamūlajaṭāpatiṭṭhitā  khandhasārasākhāparivitthiṇṇā pupphaphaladharā hontī''ti?  ``asādiyantīpi, bhante, mahāpathavī tesaṃ bījānaṃ vatthuṃ hoti paccayaṃ  deti viruhanāya, tāni bījāni taṃ vatthuṃ nissāya tena paccayena  saṃviruhitvā daḷhamūlajaṭāpatiṭṭhitā khandhasārasākhāparivitthiṇṇā  pupphaphaladharā hontī''ti. ``tena ^a^M0.0107^ea^ hi, mahārāja,  titthiyā sake vāde naṭṭhā honti hatā viruddhā, sace te bhaṇanti  `asādiyantassa kato adhikāro vañjho bhavati aphalo' ti.</p>
              <p>[03] ``yathā, mahārāja, mahāpathavī, evaṃ tathāgato arahaṃ  sammāsambuddho. yathā, mahārāja, mahāpathavī na kiñci sādiyati,  evaṃ tathāgato na kiñci sādiyati. yathā, mahārāja, tāni  bījāni pathaviṃ nissāya saṃviruhitvā daḷhamūlajaṭāpatiṭṭhitā  khandhasārasākhāparivitthiṇṇā pupphaphaladharā honti, evaṃ devamanussā  tathāgatassa parinibbutassa asādiyantasseva dhātuñca ñāṇaratanañca  nissāya daḷhakusalamūlapatiṭṭhitā  samādhikkhandhadhammasārasīlasākhāparivitthiṇṇā ^a^V0.0111^ea^  vimuttipupphasāmaññaphaladharā honti, imināpi, mahārāja ^a^P0.0100^ea^,  kāraṇena tathāgatassa parinibbutassa asādiyantasseva kato  adhikāro avañjho bhavati saphaloti.</p>
              <p>[03] ``aparampi, mahārāja, uttariṃ kāraṇaṃ suṇohi yena kāraṇena  tathāgatassa parinibbutassa asādiyantasseva kato adhikāro avañjho  bhavati saphalo. sādiyanti nu kho, mahārāja, ime oṭṭhā goṇā  gadrabhā ajā pasū manussā antokucchismiṃ kimikulānaṃ sambhava''nti?  ``na hi, bhante''ti. ``kissa pana te, mahārāja, kimayo tesaṃ  asādiyantānaṃ antokucchismiṃ sambhavitvā bahuputtanattā vepullataṃ  pāpuṇantī''ti? ``pāpassa, bhante, kammassa balavatāya  asādiyantānaṃ yeva tesaṃ sattānaṃ antokucchismiṃ kimayo sambhavitvā  bahuputtanattā vepullataṃ pāpuṇantī''ti. ``evameva kho, mahārāja,  tathāgatassa parinibbutassa asādiyantasseva dhātussa ca  ñāṇārammaṇassa ca balavatāya tathāgate kato adhikāro avañjho  bhavati saphaloti.</p>
              <p>[03] ``aparampi, mahārāja, uttariṃ kāraṇaṃ suṇohi yena kāraṇena  tathāgatassa parinibbutassa asādiyantasseva kato adhikāro avañjho  bhavati saphalo. sādiyanti nu kho, mahārāja, ime manussā ime  aṭṭhanavuti rogā kāye nibbattantū''ti? ``na hi, bhante''ti.  ``kissa pana te, mahārāja, rogā asādiyantānaṃ kāye  nipatantī''ti? ``pubbe katena, bhante, duccaritenā''ti. ``yadi,  mahārāja, pubbe kataṃ akusalaṃ idha ^a^M0.0108^ea^ vedanīyaṃ hoti,  tena hi, mahārāja, pubbe katampi idha katampi kusalākusalaṃ kammaṃ  avañjhaṃ bhavati saphalanti. imināpi, mahārāja, kāraṇena  tathāgatassa parinibbutassa asādiyantasseva kato adhikāro avañjho  bhavati saphaloti.</p>
              <p>[03] ``sutapubbaṃ pana tayā, mahārāja, nandako nāma yakkho theraṃ  sāriputtaṃ āsādayitvā pathaviṃ paviṭṭho''ti? ``āma, bhante,  suyyati, loke pākaṭo eso''ti. ``api nu kho, mahārāja, thero  sāriputto sādiyi nandakassa yakkhassa mahāpathavigilana''nti  ^a^P0.0101^ea^ {pavattamānepi (syā0)}. ``ubbattiyantepi, bhante, sadevake loke  patamānepi chamāyaṃ candimasūriye vikirantepi sinerupabbatarāje thero  sāriputto na parassa dukkhaṃ sādiyeyya. taṃ kissa hetu? yena  hetunā thero sāriputto kujjheyya vā dusseyya vā, so hetu therassa  sāriputtassa samūhato samucchinno, hetuno samugghātitattā, bhante, thero  sāriputto jīvitahārakepi kopaṃ na kareyyā''ti. ``yadi, mahārāja  ^a^V0.0112^ea^, thero sāriputto nandakassa yakkhassa pathavigilanaṃ na sādiyi,  kissa pana nandako yakkho pathaviṃ paviṭṭho''ti? ``akusalassa,  bhante, kammassa balavatāyā''ti. ``yadi, mahārāja, akusalassa  kammassa balavatāya nandako yakkho pathaviṃ paviṭṭho, asādiyantassāpi  kato aparādho avañjho bhavati saphalo. tena hi, mahārāja,  akusalassapi kammassa balavatāya asādiyantassa kato adhikāro  avañjho bhavati saphaloti. imināpi, mahārāja, kāraṇena  tathāgatassa parinibbutassa asādiyantasseva kato adhikāro avañjho  bhavati saphaloti.</p>
              <p>[03] ``kati nu kho te, mahārāja, manussā, ye etarahi mahāpathaviṃ  paviṭṭhā, atthi te tattha savaṇa''nti? ``āma, bhante, suyyatī''ti.  ``iṅgha tvaṃ, mahārāja, sāvehī''ti? ``ciñcamāṇavikā, bhante,  suppabuddho ca sakko, devadatto ca thero, nandako ca yakkho, nando ca  māṇavakoti. sutametaṃ, bhante, ime pañca janā mahāpathaviṃ paviṭṭhā''ti.  ``kismiṃ te, mahārāja, aparaddhā''ti? ``bhagavati ca, bhante,  sāvakesu cā''ti. ``api nu kho, mahārāja ^a^M0.0109^ea^,  bhagavā vā sāvakā vā sādiyiṃsu imesaṃ mahāpathavipavisana''nti?  ``na hi bhante''ti. ``tena hi, mahārāja, tathāgatassa  parinibbutassa asādiyantasseva kato adhikāro avañjho bhavati  saphalo''ti. ``suviññāpito, bhante nāgasena, pañho gambhīro  uttānīkato, guyhaṃ vidaṃsitaṃ ^a^P0.0102^ea^, gaṇṭhi bhinno, gahanaṃ  agahanaṃ kataṃ, naṭṭhā paravādā, bhaggā kudiṭṭhī, nippabhā jātā  kutitthiyā, tvaṃ gaṇīvarapavaramāsajjā''ti. </p>
              <p>[06] katādhikārasaphalapañho paṭhamo. </p>
            </h4>
            <h4>
              <h4n> 2. sabbaññubhāvapañho </h4n>
              <p>[03] 2^b^.^eb^ ``bhante nāgasena, buddho sabbaññū''ti?  ``āma, mahārāja, bhagavā sabbaññū, na ca bhagavato satataṃ samitaṃ  ñāṇadassanaṃ paccupaṭṭhitaṃ, āvajjanapaṭibaddhaṃ bhagavato sabbaññutañāṇaṃ,  āvajjitvā yadicchakaṃ jānātī''ti. ``tena hi, bhante nāgasena,  buddho asabbaññūti. yadi tassa pariyesanāya sabbaññutañāṇaṃ  hotī''ti. ``vāhasataṃ kho, mahārāja, vīhīnaṃ aḍḍhacūḷañca vāhā  vīhisattambaṇāni dve ca tumbā ekaccharākkhaṇe pavattacittassa ettakā  vīhī lakkhaṃ ṭhapīyamānā {ṭhapīyamāne (sī0 pī0)} parikkhayaṃ pariyādānaṃ gaccheyyuṃ?</p>
              <p>[03] ``tatrime ^a^V0.0113^ea^ sattavidhā cittā pavattanti, ye te, mahārāja, sarāgā  sadosā samohā sakilesā abhāvitakāyā abhāvitasīlā  abhāvitacittā abhāvitapaññā, tesaṃ taṃ cittaṃ garukaṃ uppajjati dandhaṃ  pavattati. kiṃ kāraṇā? abhāvitattā cittassa. yathā, mahārāja,  vaṃsanāḷassa vitatassa visālassa vitthiṇṇassa  saṃsibbitavisibbitassa sākhājaṭājaṭitassa ākaḍḍhiyantassa garukaṃ  hoti āgamanaṃ dandhaṃ. kiṃ kāraṇā? saṃsibbitavisibbitattā  sākhānaṃ. evameva kho, mahārāja, ye te sarāgā sadosā samohā  sakilesā abhāvitakāyā abhāvitasīlā abhāvitacittā  abhāvitapaññā, tesaṃ taṃ cittaṃ garukaṃ uppajjati dandhaṃ pavattati. kiṃ  kāraṇā? saṃsibbitavisibbitattā kilesehi, idaṃ paṭhamaṃ cittaṃ.</p>
              <p>[03] ``tatridaṃ dutiyaṃ cittaṃ vibhattamāpajjati -- ye te, mahārāja,  sotāpannā pihitāpāyā diṭṭhippattā viññātasatthusāsanā, tesaṃ taṃ cittaṃ  tīsu ^a^M0.0110^ea^ ṭhānesu lahukaṃ uppajjati ^a^P0.0103^ea^ lahukaṃ  pavattati. uparibhūmīsu garukaṃ uppajjati dandhaṃ pavattati. kiṃ  kāraṇā? tīsu ṭhānesu cittassa parisuddhattā upari kilesānaṃ  appahīnattā. yathā, mahārāja, vaṃsanāḷassa tipabbagaṇṭhiparisuddhassa  upari sākhājaṭājaṭitassa ākaḍḍhiyantassa yāva tipabbaṃ tāva lahukaṃ  eti, tato upari thaddhaṃ. kiṃ kāraṇā? heṭṭhā parisuddhattā upari  sākhājaṭājaṭitattā. evameva kho, mahārāja, ye te sotāpannā  pihitāpāyā diṭṭhippattā viññātasatthusāsanā, tesaṃ taṃ cittaṃ tīsu  ṭhānesu lahukaṃ uppajjati lahukaṃ pavattati, uparibhūmīsu garukaṃ uppajjati  dandhaṃ pavattati. kiṃ kāraṇā? tīsu ṭhānesu cittassa parisuddhattā  upari kilesānaṃ appahīnattā, idaṃ dutiyaṃ cittaṃ.</p>
              <p>[03] ``tatridaṃ tatiyaṃ cittaṃ vibhattamāpajjati -- ye te, mahārāja,  sakadāgāmino, yesaṃ rāgadosamohā tanubhūtā, tesaṃ taṃ cittaṃ pañcasu  ṭhānesu lahukaṃ uppajjati lahukaṃ pavattati, uparibhūmīsu garukaṃ uppajjati  dandhaṃ pavattati. kiṃ kāraṇā? pañcasu ṭhānesu cittassa parisuddhattā  upari kilesānaṃ appahīnattā. yathā, mahārāja, vaṃsanāḷassa  pañcapabbagaṇṭhiparisuddhassa upari sākhājaṭājaṭitassa ākaḍḍhiyantassa  yāva pañcapabbaṃ tāva lahukaṃ eti, tato upari thaddhaṃ. kiṃ kāraṇā?  heṭṭhā parisuddhattā upari sākhājaṭājaṭitattā. evameva kho, mahārāja,  ye te sakadāgāmino, yesaṃ rāgadosamohā tanubhūtā, tesaṃ taṃ cittaṃ  pañcasu ṭhānesu lahukaṃ uppajjati lahukaṃ pavattati, uparibhūmīsu garukaṃ  uppajjati dandhaṃ pavattati. kiṃ kāraṇā? pañcasu ṭhānesu cittassa  parisuddhattā upari kilesānaṃ appahīnattā, idaṃ tatiyaṃ cittaṃ.</p>
              <p>[03] ``tatridaṃ ^a^V0.0114^ea^ catutthaṃ cittaṃ vibhattamāpajjati -- ye te, mahārāja,  anāgāmino, yesaṃ pañcorambhāgiyāni saññojanāni pahīnāni, tesaṃ  taṃ cittaṃ dasasu ṭhānesu lahukaṃ ^a^P0.0104^ea^ uppajjati lahukaṃ  pavattati, uparibhūmīsu garukaṃ uppajjati dandhaṃ pavattati. kiṃ kāraṇā?  dasasu ṭhānesu cittassa parisuddhattā upari kilesānaṃ appahīnattā.  yathā, mahārāja, vaṃsanāḷassa dasapabbagaṇṭhiparisuddhassa upari  sākhājaṭājaṭitassa ākaḍḍhiyantassa yāva dasapabbaṃ tāva lahukaṃ eti,  tato upari thaddhaṃ. kiṃ kāraṇā? heṭṭhā parisuddhattā upari  sākhājaṭājaṭitattā. evameva kho, mahārāja, ye te anāgāmino,  yesaṃ pañcorambhāgiyāni saññojanāni pahīnāni, tesaṃ taṃ ^a^M0.0111^ea^  cittaṃ dasasu ṭhānesu lahukaṃ uppajjati lahukaṃ pavattati,  uparibhūmīsu garukaṃ uppajjati dandhaṃ pavattati. kiṃ kāraṇā? dasasu  ṭhānesu cittassa parisuddhattā upari kilesānaṃ appahīnattā, idaṃ catutthaṃ  cittaṃ.</p>
              <p>[03] ``tatridaṃ pañcamaṃ cittaṃ vibhattamāpajjati -- ye te, mahārāja,  arahanto khīṇāsavā dhotamalā vantakilesā vusitavanto katakaraṇīyā  ohitabhārā anuppattasadatthā parikkhīṇabhavasaññojanā pattapaṭisambhidā  sāvakabhūmīsu parisuddhā, tesaṃ taṃ cittaṃ sāvakavisaye lahukaṃ uppajjati  lahukaṃ pavattati, paccekabuddhabhūmīsu garukaṃ uppajjati dandhaṃ pavattati.  kiṃ kāraṇā? parisuddhattā sāvakavisaye, aparisuddhattā  paccekabuddhavisaye. yathā, mahārāja, vaṃsanāḷassa  sabbapabbagaṇṭhiparisuddhassa ākaḍḍhiyantassa lahukaṃ hoti āgamanaṃ  adandhaṃ. kiṃ kāraṇā? sabbapabbagaṇṭhiparisuddhattā agahanattā vaṃsassa.  evameva kho, mahārāja, ye te arahanto khīṇāsavā dhotamalā  vantakilesā vusitavanto katakaraṇīyā ohitabhārā anuppattasadatthā  parikkhīṇabhavasaññojanā pattapaṭisambhidā sāvakabhūmīsu parisuddhā,  tesaṃ taṃ cittaṃ sāvakavisaye lahukaṃ uppajjati lahukaṃ pavattati,  paccekabuddhabhūmīsu garukaṃ uppajjati dandhaṃ pavattati. kiṃ kāraṇā?  parisuddhattā sāvakavisaye, aparisuddhattā paccekabuddhavisaye, idaṃ pañcamaṃ  cittaṃ.</p>
              <p>[03] ``tatridaṃ ^a^P0.0105^ea^ chaṭṭhaṃ cittaṃ vibhattamāpajjati -- ye  te, mahārāja, paccekabuddhā sayambhuno anācariyakā ekacārino  khaggavisāṇakappā sakavisaye parisuddhavimalacittā, tesaṃ taṃ cittaṃ  sakavisaye lahukaṃ uppajjati lahukaṃ pavattati, sabbaññubuddhabhūmīsu garukaṃ  uppajjati dandhaṃ pavattati. kiṃ kāraṇā? parisuddhattā sakavisaye  mahantattā sabbaññubuddhavisayassa. yathā, mahārāja, puriso sakavisayaṃ  parittaṃ nadiṃ rattimpi divāpi yadicchaka acchambhito otareyya, atha  parato mahāsamuddaṃ gambhīraṃ vitthataṃ agādhamapāraṃ disvā bhāyeyya,  dandhāyeyya na visaheyya ^a^V0.0115^ea^ otarituṃ. kiṃ kāraṇā? tiṇṇattā {ciṇṇattā (sī0  syā0 pī0)} sakavisayassa, mahantattā ca mahāsamuddassa. evameva kho, mahārāja,  ye te paccekabuddhā sayambhuno anācariyakā ekacārino  khaggavisāṇakappā sakavisaye parisuddhavimalacittā, tesaṃ ^a^M0.0112^ea^  taṃ cittaṃ sakavisaye lahukaṃ uppajjati lahukaṃ pavattati,  sabbaññubuddhabhūmīsu garukaṃ uppajjati dandhaṃ pavattati. kiṃ kāraṇā?  parisuddhattā sakavisaye mahantattā sabbaññubuddhavisayassa, idaṃ chaṭṭhaṃ  cittaṃ.</p>
              <p>[03] ``tatridaṃ sattamaṃ cittaṃ vibhattamāpajjati -- ye te, mahārāja,  sammāsambuddhā sabbaññuno dasabaladharā catuvesārajjavisāradā aṭṭhārasahi  buddhadhammehi samannāgatā anantajinā anāvaraṇañāṇā, tesaṃ taṃ cittaṃ  sabbattha lahukaṃ uppajjati lahukaṃ pavattati. kiṃ kāraṇā? sabbattha  parisuddhattā. api nu kho, mahārāja, nārācassa sudhotassa  vimalassa niggaṇṭhissa sukhumadhārassa ajimhassa avaṅkassa  akuṭilassa daḷhacāpasamārūḷhassa khomasukhume vā kappāsasukhume vā  kambalasukhume vā balavanipātitassa dandhāyitattaṃ vā lagganaṃ vā  hotī''ti? ``na hi, bhante, ``kiṃ kāraṇā''? ``sukhumattā  vatthānaṃ sudhotattā nārācassa nipātassa ca balavattā''ti ^a^P0.0106^ea^,  evameva kho, mahārāja, ye te sammāsambuddhā sabbaññuno  dasabaladharā catuvesārajjavisāradā aṭṭhārasahi buddhadhammehi samannāgatā  anantajinā anāvaraṇañāṇā, tesaṃ taṃ cittaṃ sabbattha lahukaṃ uppajjati  lahukaṃ pavattati. kiṃ kāraṇā? sabbattha parisuddhattā, idaṃ sattamaṃ  cittaṃ.</p>
              <p>[03] ``tatra, mahārāja, yadidaṃ sabbaññubuddhānaṃ cittaṃ, taṃ channampi  cittānaṃ gaṇanaṃ atikkamitvā asaṅkhyeyyena guṇena parisuddhañca  lahukañca. yasmā ca bhagavato cittaṃ parisuddhañca lahukañca, tasmā,  mahārāja, bhagavā yamakapāṭihīraṃ dasseti. yamakapāṭihīre, mahārāja,  ñātabbaṃ buddhānaṃ bhagavantānaṃ cittaṃ evaṃ lahuparivattanti, na tattha sakkā  uttariṃ kāraṇaṃ vattuṃ, tepi, mahārāja, pāṭihīrā sabbaññubuddhānaṃ cittaṃ  upādāya gaṇanampi saṅkhampi kalampi kalabhāgampi na upenti,  āvajjanapaṭibaddhaṃ, mahārāja, bhagavato sabbaññutañāṇaṃ, āvajjetvā  yadicchakaṃ jānāti.</p>
              <p>[03] ``yathā, mahārāja, puriso hatthe ṭhapitaṃ yaṃ kiñci dutiye  hatthe ṭhapeyya vivaṭena mukhena vācaṃ nicchāreyya, mukhagataṃ bhojanaṃ  gileyya, ummīletvā vā nimīleyya, nimīletvā vā ummīleyya,  samiñjitaṃ vā bāhaṃ pasāreyya, pasāritaṃ vā bāhaṃ samiñjeyya, cirataraṃ  etaṃ, mahārāja, lahutaraṃ bhagavato sabbaññutañāṇaṃ, lahutaraṃ āvajjanaṃ,  āvajjetvā yadicchakaṃ jānāti ^a^V0.0116^ea^, āvajjanavikalamattakena na tāvatā  buddhā bhagavanto asabbaññuno nāma hontī''ti.</p>
              <p>[03] ``āvajjanampi ^a^M0.0113^ea^, bhante nāgasena, pariyesanāya  kātabbaṃ, iṅgha maṃ tattha kāraṇena saññāpehī''ti. ``yathā,  mahārāja, purisassa aḍḍhassa mahaddhanassa mahābhogassa  pahūtajātarūparajatassa pahūtavittūpakaraṇassa pahūtadhanadhaññassa  sālivīhiyavataṇḍulatilamuggamāsapubbaṇṇāparaṇṇasappitelanavanītakhīradadhimadhuguḷaphāṇitā  ^a^P0.0107^ea^ ca khaḷopikumbhipīṭharakoṭṭhabhājanagatā bhaveyyuṃ, tassa  ca purisassa pāhunako āgaccheyya bhattāraho bhattābhikaṅkhī, tassa ca  gehe yaṃ randhaṃ bhojanaṃ, taṃ pariniṭṭhitaṃ bhaveyya, kumbhito taṇḍule  nīharitvā bhojanaṃ randheyya, api ca kho so, mahārāja, tāvatakena  bhojanavekallamattakena adhano nāma kapaṇo nāma bhaveyyā''ti? ``na  hi, bhante, cakkavattirañño gharepi, bhante, akāle bhojanavekallaṃ hoti,  kiṃ pana gahapatikassā''ti? ``evameva kho, mahārāja, tathāgatassa  āvajjanavikalamattakaṃ sabbaññutañāṇaṃ āvajjetvā yadicchakaṃ jānāti.</p>
              <p>[03] ``yathā vā pana, mahārāja, rukkho assa phalito  oṇatavinato piṇḍibhārabharito, na kiñci tattha patitaṃ phalaṃ bhaveyya,  api nu kho so, mahārāja, rukkho tāvatakena patitaphalavekallamattakena  aphalo nāma bhaveyyā''ti? ``na hi, bhante, patanapaṭibaddhāni tāni  rukkhaphalāni, patite yadicchakaṃ labhatī''ti. ``evameva kho,  mahārāja, tathāgatassa āvajjanapaṭibaddhaṃ sabbaññutañāṇaṃ āvajjetvā  yadicchakaṃ jānātī''ti.</p>
              <p>[03] ``bhante nāgasena, āvajjetvā āvajjetvā buddho yadicchakaṃ  jānātī''ti? ``āma, mahārāja, bhagavā āvajjetvā āvajjetvā  yadicchakaṃ jānātī''ti.</p>
              <p>[03] ``yathā, mahārāja, cakkavattī rājā yadā cakkaratanaṃ sarati  `upetu me cakkaratana'nti, sarite cakkaratanaṃ upeti, evameva kho,  mahārāja, tathāgato āvajjetvā āvajjetvā yadicchakaṃ jānātī''ti.  ``daḷhaṃ, bhante nāgasena, kāraṇaṃ, buddho sabbaññū, sampaṭicchāma buddho  sabbaññū''ti. </p>
              <p>[06] buddhasabbaññubhāvapañho dutiyo. </p>
            </h4>
            <h4>
              <h4n> 3. devadattapabbajjapañho </h4n>
              <p>[03] 3^b^.^eb^ ``bhante ^a^V0.0117^ea^ nāgasena, devadatto kena  pabbājito''ti? ``cha yime, mahārāja, khattiyakumārā bhaddiyo ca  anuruddho ca ānando ca bhagu ca kimilo ^a^M0.0114^ea^ {kimbilo (sī0 pī0)  ma0 ni0 2.166 passitabbaṃ} ca  devadatto ^a^P0.0108^ea^ ca upālikappako sattamo abhisambuddhe  satthari sakyakulānandajanane bhagavantaṃ anupabbajantā nikkhamiṃsu, te  bhagavā pabbājesī''ti. ``nanu, bhante, devadattena pabbajitvā saṅgho  bhinno''ti? ``āma, mahārāja, devadattena pabbajitvā saṅgho  bhinno, na gihī saṅghaṃ bhindati, na bhikkhunī, na sikkhamānā, na  sāmaṇero, na sāmaṇerī saṅghaṃ bhindati, bhikkhu pakatatto  samānasaṃvāsako samānasīmāyaṃ ṭhito saṅghaṃ bhindatīti.  saṅghabhedako, bhante, puggalo kiṃ kammaṃ phusatī''ti? ``kappaṭṭhitikaṃ,  mahārāja, kammaṃ phusatī''ti.</p>
              <p>[03] ``kiṃ pana, bhante nāgasena, buddho jānāti `devadatto  pabbajitvā saṅghaṃ bhindissati, saṅghaṃ bhinditvā kappaṃ niraye  paccissatī'''ti? ``āma, mahārāja, tathāgato jānāti `devadatto  pabbajitvā saṅghaṃ bhindissati, saṅghaṃ bhinditvā kappaṃ niraye  paccissatī'''ti. ``yadi, bhante nāgasena, buddho jānāti `devadatto  pabbajitvā saṅghaṃ bhindissati, saṅghaṃ bhinditvā kappaṃ niraye  paccissatī'ti, tena hi, bhante nāgasena, buddho kāruṇiko anukampako  hitesī sabbasattānaṃ ahitaṃ apanetvā hitamupadahatīti yaṃ vacanaṃ, taṃ  micchā. yadi taṃ ajānitvā pabbājesi, tena hi buddho  asabbaññūti, ayampi ubhato koṭiko pañho tavānuppatto, vijaṭehi  etaṃ mahājaṭaṃ, bhinda parāpavādaṃ, anāgate addhāne tayā sadisā  buddhimanto bhikkhū dullabhā bhavissanti, ettha tava balaṃ pakāsehī''ti.</p>
              <p>[03] ``kāruṇiko, mahārāja, bhagavā sabbaññū ca, kāruññena,  mahārāja, bhagavā sabbaññutañāṇena devadattassa gatiṃ olokento addasa  devadattaṃ āpāyikaṃ kammaṃ {aparāpariyakammaṃ (sī0 syā0 pī0)}  āyūhitvā anekāni kappakoṭisatasahassāni  nirayena nirayaṃ vinipātena vinipātaṃ gacchantaṃ, taṃ bhagavā  sabbaññutañāṇena jānitvā imassa apariyantakataṃ kammaṃ mama sāsane  pabbajitassa pariyantakataṃ bhavissati, purimaṃ ^a^P0.0109^ea^ upādāya  pariyantakataṃ dukkhaṃ bhavissati, apabbajitopi ayaṃ moghapuriso  kappaṭṭhiyameva kammaṃ āyūhissatīti kāruññena devadattaṃ pabbājesī''ti.</p>
              <p>[03] ``tena hi, bhante nāgasena, buddho vadhitvā telena makkheti,  papāte pātetvā hatthaṃ deti, māretvā ^a^V0.0118^ea^ jīvitaṃ pariyesati, yaṃ so paṭhamaṃ  dukkhaṃ ^a^M0.0115^ea^ datvā pacchā sukhaṃ upadahatī''ti?  ``vadhetipi, mahārāja, tathāgato sattānaṃ hitavasena, pātetipi sattānaṃ  hitavasena, māretipi sattānaṃ hitavasena, vadhitvāpi, mahārāja,  tathāgato sattānaṃ hitameva upadahati, pātetvāpi sattānaṃ hitameva  upadahati, māretvāpi sattānaṃ hitameva upadahati. yathā, mahārāja,  mātāpitaro nāma vadhitvāpi pātayitvāpi puttānaṃ hitameva upadahanti,  evameva kho, mahārāja, tathāgato vadhetipi sattānaṃ hitavasena,  pātetipi sattānaṃ hitavasena, māretipi sattānaṃ hitavasena, vadhitvāpi,  mahārāja, tathāgato sattānaṃ hitameva upadahati, pātetvāpi sattānaṃ  hitameva upadahati, māretvāpi sattānaṃ hitameva upadahati, yena yena  yogena sattānaṃ guṇavuḍḍhi hoti, tena tena yogena sabbasattānaṃ hitameva  upadahati. sace, mahārāja, devadatto na pabbājeyya, gihibhūto  samāno nirayasaṃvattanikaṃ bahuṃ pāpakammaṃ katvā anekāni  kappakoṭisatasahassāni nirayena nirayaṃ vinipātena vinipātaṃ  gacchanto bahuṃ dukkhaṃ vedayissati, taṃ bhagavā jānamāno kāruññena  devadattaṃ pabbājesi, `mama sāsane pabbajitassa dukkhaṃ pariyantakataṃ  bhavissatī'ti kāruññena garukaṃ dukkhaṃ lahukaṃ akāsi.</p>
              <p>[03] ``yathā vā, mahārāja, dhanayasasiriñātibalena balavā puriso  attano ñātiṃ vā mittaṃ vā raññā garukaṃ daṇḍaṃ dhārentaṃ attano  bahuvissatthabhāvena samatthatāya garukaṃ daṇḍaṃ lahukaṃ akāsi, evameva  kho, mahārāja, bhagavā bahūni kappakoṭisatasahassāni dukkhaṃ  vedayamānaṃ devadattaṃ pabbājetvā ^a^P0.0110^ea^  sīlasamādhipaññāvimuttibalasamatthabhāvena garukaṃ dukkhaṃ lahukaṃ akāsi.</p>
              <p>[03] ``yathā vā pana, mahārāja, kusalo bhisakko sallakatto garukaṃ  rogaṃ balavosadhabalena lahukaṃ karoti, evameva kho, mahārāja, bahūni  kappakoṭisatasahassāni dukkhaṃ vedayamānaṃ devadattaṃ bhagavā rogaññutāya  pabbājetvā kāruññabalo patthaddhadhammosadhabalena garukaṃ dukkhaṃ lahukaṃ  akāsi. api nu kho so, mahārāja, bhagavā bahuvedanīyaṃ devadattaṃ  appavedanīyaṃ karonto kiñci apuññaṃ āpajjeyyā''ti? ``na  kiñci, bhante, apuññaṃ āpajjeyya antamaso gaddūhanamattampī''ti.  ``imampi kho, mahārāja, kāraṇaṃ atthato sampaṭiccha, yena kāraṇena  bhagavā devadattaṃ pabbājesi.</p>
              <p>[03] ``aparampi ^a^M0.0116^ea^, mahārāja, uttariṃ kāraṇaṃ suṇohi,  yena kāraṇena bhagavā devadattaṃ pabbājesi. yathā, mahārāja, coraṃ  āgucāriṃ gahetvā rañño dasseyyuṃ, `ayaṃ kho, deva, coro āgucārī,  imassa yaṃ icchasi, taṃ daṇḍaṃ paṇehī'ti. tamenaṃ rājā evaṃ vadeyya  `tena hi ^a^V0.0119^ea^, bhaṇe, imaṃ coraṃ bahinagaraṃ nīharitvā āghātane sīsaṃ  chindathā''ti, `evaṃ devā'ti kho te rañño paṭissutvā taṃ bahinagaraṃ  nīharitvā āghātanaṃ nayeyyuṃ. tamenaṃ passeyya kocideva puriso  rañño santikā laddhavaro laddhayasadhanabhogo ādeyyavacano  balavicchitakārī, so tassa kāruññaṃ katvā te purise evaṃ vadeyya  `alaṃ, bho, kiṃ tumhākaṃ imassa sīsacchedanena, tena hi bho imassa  hatthaṃ vā pādaṃ vā chinditvā jīvitaṃ rakkhatha, ahametassa kāraṇā  rañño santike paṭivacanaṃ karissāmī'ti. te tassa balavato vacanena  tassa corassa hatthaṃ vā pādaṃ vā chinditvā jīvitaṃ rakkheyyuṃ. api  nu kho so, mahārāja, puriso evaṃ kārī tassa corassa kiccakārī  assā''ti? ``jīvitadāyako so, bhante, puriso tassa corassa,  jīvite dinne kiṃ tassa akataṃ nāma atthī''ti? ``yā pana  hatthapādacchedane ^a^P0.0111^ea^ vedanā, so tāya vedanāya kiñci  apuññaṃ āpajjeyyā''ti? ``attano katena so, bhante, coro  dukkhavedanaṃ vedayati, jīvitadāyako pana puriso na kiñci apuññaṃ  āpajjeyyā''ti. ``evameva kho, mahārāja, bhagavā kāruññena  devadattaṃ pabbājesi `mama sāsane pabbajitassa dukkhaṃ pariyantakataṃ  bhavissatī'ti. pariyantakatañca, mahārāja, devadattassa dukkhaṃ,  devadatto, mahārāja, maraṇakāle -- </p>
              <p>[21] ```imehi aṭṭhīhi tamaggapuggalaṃ, devātidevaṃ  naradammasārathiṃ. </p>
              <p>[22] samantacakkhuṃ satapuññalakkhaṇaṃ, pāṇehi buddhaṃ saraṇaṃ  upemī'ti..</p>
              <p>[03] ``pāṇupetaṃ saraṇamagamāsi. devadatto, mahārāja, cha koṭṭhāse  kate kappe atikkante paṭhamakoṭṭhāse saṅghaṃ bhindi, pañca koṭṭhāse niraye  paccitvā tato muccitvā aṭṭhissaro nāma paccekabuddho bhavissati.  api nu kho so, mahārāja, bhagavā evaṃ kārī devadattassa kiccakārī  assā''ti? ``sabbadado, bhante nāgasena, tathāgato devadattassa, yaṃ  tathāgato ^a^M0.0117^ea^ devadattaṃ paccekabodhiṃ pāpessati, kiṃ  tathāgatena devadattassa akataṃ nāma atthī''ti? ``yaṃ pana, mahārāja,  devadatto saṅghaṃ bhinditvā niraye dukkhavedanaṃ vedayati, api nu kho  bhagavā tatonidānaṃ kiñci apuññaṃ āpajjeyyā''ti? ``na hi,  bhante, attanā katena, bhante, devadatto kappaṃ niraye paccati,  dukkhapariyantakārako satthā na kiñci apuññaṃ āpajjatī''ti.  ``imampi kho, tvaṃ mahārāja, kāraṇaṃ atthato sampaṭiccha, yena  kāraṇena bhagavā devadattaṃ pabbājesi.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  bhagavā devadattaṃ pabbājesi ^a^V0.0120^ea^. yathā, mahārāja, kusalo ^a^P0.0112^ea^  bhisakko sallakatto  vātapittasemhasannipātautupariṇāmavisamaparihāraopakkamikopakkantaṃ  pūtikuṇapaduggandhābhisañchannaṃ antosallaṃ susiragataṃ pubbaruhirasampuṇṇaṃ  vaṇaṃ vūpasamento vaṇamukhaṃ kakkhaḷatikhiṇakhārakaṭukena bhesajjena  anulimpati paripaccanāya, paripaccitvā mudubhāvamupagataṃ satthena  vikantayitvā ḍahati salākāya, daḍḍhe khāralavaṇaṃ deti, bhesajjena  anulimpati vaṇaruhanāya byādhitassa sotthibhāvamanuppattiyā, api nu  kho so, mahārāja, bhisakko sallakatto ahitacitto bhesajjena  anulimpati, satthena vikanteti, ḍahati salākāya, khāralavaṇaṃ  detī''ti? ``na hi, bhante, hitacitto sotthikāmo tāni  kiriyāni karotī''ti. ``yā panassa bhesajjakiriyākaraṇena  uppannā dukkhavedanā, tatonidānaṃ so bhisakko sallakatto kiñci  apuññaṃ āpajjeyyā''ti? ``hitacitto, bhante, sotthikāmo bhisakko  sallakatto tāni kiriyāni karoti, kiṃ so tatonidānaṃ apuññaṃ  āpajjeyya, saggagāmī so, bhante, bhisakko sallakatto''ti.  ``evameva kho, mahārāja, kāruññena bhagavā devadattaṃ pabbājesi  dukkhaparimuttiyā.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  bhagavā devadattaṃ pabbājesi. yathā, mahārāja, puriso kaṇṭakena viddho  assa, athaññataro puriso tassa hitakāmo sotthikāmo tiṇhena  kaṇṭakenavā satthamukhena vā samantato chinditvā paggharantena lohitena  taṃ kaṇṭakaṃ nīhareyya, api nu kho so, mahārāja, puriso  ahitakāmo taṃ kaṇṭakaṃ nīharatī''ti? ``na hi, bhante, hitakāmo  so, bhante, puriso sotthikāmo taṃ kaṇṭakaṃ nīharati. sace ^a^M0.0118^ea^  so, bhante, taṃ kaṇṭakaṃ na nīhareyya, maraṇaṃ vā so tena  pāpuṇeyya maraṇamattaṃ vā dukkha''nti. ``evameva kho, mahārāja,  tathāgato kāruññena devadattaṃ pabbājesi dukkhaparimuttiyā. sace  mahārāja, bhagavā devadattaṃ na pabbājeyya, kappakoṭisatasahassampi  ^a^P0.0113^ea^ devadatto bhavaparamparāya niraye pacceyyā''ti.</p>
              <p>[03] ``anusotagāmiṃ, bhante nāgasena, devadattaṃ tathāgato paṭisotaṃ  pāpesi, vipanthapaṭipannaṃ devadattaṃ panthe paṭipādesi, papāte patitassa  devadattassa patiṭṭhaṃ adāsi, visamagataṃ devadattaṃ tathāgato samaṃ  āropesi, ime ca, bhante nāgasena, hetū imāni ca kāraṇāni na  sakkā aññena sandassetuṃ aññatra tavādisena buddhimatā''ti. </p>
              <p>[06] devadattapabbajjapañho tatiyo. </p>
            </h4>
            <h4>
              <h4n> 4. pathavicalanapañho </h4n>
              <p>[03] 4^b^.^eb^ ``bhante ^a^V0.0121^ea^ nāgasena, bhāsitampetaṃ bhagavatā --  `aṭṭhime, bhikkhave {aṭṭhime ānanda (a0 ni0  8.70)}, hetū aṭṭha paccayā mahato bhūmicālassa  pātubhāvāyā'ti. asesavacanaṃ idaṃ, nissesavacanaṃ idaṃ,  nippariyāyavacanaṃ idaṃ, natthañño navamo hetu mahato bhūmicālassa  pātubhāvāya. yadi, bhante nāgasena, añño navamo hetu bhaveyya mahato  bhūmicālassa pātubhāvāya, tampi hetuṃ bhagavā katheyya. yasmā ca kho,  bhante nāgasena, natthañño navamo hetu mahato bhūmicālassa pātubhāvāya,  tasmā anācikkhito bhagavatā, ayañca navamo hetu dissati mahato  bhūmicālassa pātubhāvāya, yaṃ vessantarena raññā mahādāne dīyamāne  sattakkhattuṃ mahāpathavī kampitāti. yadi, bhante nāgasena, aṭṭheva hetū  aṭṭha paccayā mahato bhūmicālassa pātubhāvāya, tena hi vessantarena  raññā mahādāne dīyamāne sattakkhattuṃ mahāpathavī kampitāti yaṃ vacanaṃ,  taṃ micchā. yadi vessantarena raññā mahādāne dīyamāne sattakkhattuṃ  mahāpathavī kampitā, tena hi aṭṭheva hetū aṭṭha paccayā mahato  bhūmicālassa pātubhāvāyāti tampi vacanaṃ micchā. ayampi ubhato  koṭiko pañho sukhumo dunniveṭhiyo ^a^M0.0119^ea^ andhakaraṇo ceva  gambhīro ca, so tavānuppatto, neso ^a^P0.0114^ea^ aññena  ittarapaññena sakkā visajjetuṃ aññatra tavādisena buddhimatā''ti.</p>
              <p>[03] ``bhāsitampetaṃ, mahārāja, bhagavatā -- `aṭṭhime, bhikkhave, hetū  aṭṭha paccayā mahato bhūmicālassa pātubhāvāyā'ti. yaṃ vessantarena  raññā mahādāne dīyamāne sattakkhattuṃ mahāpathavī kampitā, tañca pana  akālikaṃ kadācuppattikaṃ aṭṭhahi hetūhi vippamuttaṃ, tasmā agaṇitaṃ  aṭṭhahi hetūhi.</p>
              <p>[03] ``yathā, mahārāja, loke tayo yeva meghā gaṇīyanti vassiko  hemantiko pāvusakoti. yadi te muñcitvā añño megho pavassati,  na so megho gaṇīyati sammatehi meghehi, akālameghotveva saṅkhaṃ  gacchati. evameva kho, mahārāja, vessantarena raññā mahādāne  dīyamāne yaṃ sattakkhattuṃ mahāpathavī kampitā, akālikaṃ etaṃ  kadācuppattikaṃ aṭṭhahi hetūhi vippamuttaṃ, na taṃ gaṇīyati aṭṭhahi hetūhi.</p>
              <p>[03] ``yathā vā pana, mahārāja, himavantā pabbatā pañca  nadisatāni sandanti, tesaṃ, mahārāja, pañcannaṃ nadisatānaṃ daseva  nadiyo nadigaṇanāya gaṇīyanti. seyyathīdaṃ, gaṅgā yamunā  aciravatī ^a^V0.0122^ea^ sarabhū mahī sindhu sarassatī vetravatī vītaṃsā  candabhāgāti, avasesā nadiyo nadigaṇanāya agaṇitā. kiṃ kāraṇā?  na tā nadiyo dhuvasalilā. evameva kho, mahārāja, vessantarena  raññā mahādāne dīyamāne yaṃ sattakkhattuṃ mahāpathavī kampitā,  akālikaṃ etaṃ kadācuppattikaṃ aṭṭhahi hetūhi vippamuttaṃ, na taṃ gaṇīyati  aṭṭhahi hetūhi.</p>
              <p>[03] ``yathā vā pana, mahārāja, rañño satampi dvisatampi  tisatampi amaccā honti, tesaṃ cha yeva janā amaccagaṇanāya  gaṇīyanti. seyyathīdaṃ, senāpati purohito akkhadasso  bhaṇḍāgāriko chattaggāhako khaggaggāhako. ete yeva amaccagaṇanāya  gaṇīyanti. kiṃ kāraṇā? yuttattā rājaguṇehi, avasesā agaṇitā,  sabbe amaccātveva saṅkhaṃ gacchanti ^a^P0.0115^ea^. evameva kho,  mahārāja, vessantarena raññā mahādāne dīyamāne yaṃ sattakkhattuṃ  mahāpathavī kampitā, akālikaṃ etaṃ kadācuppattikaṃ aṭṭhahi hetūhi  vippamuttaṃ, na taṃ gaṇīyati aṭṭhahi hetūhi.</p>
              <p>[03] ``suyyati ^a^M0.0120^ea^ nu kho, mahārāja, etarahi  jinasāsane katādhikārānaṃ diṭṭhadhammasukhavedanīyakammaṃ, kitti ca yesaṃ  abbhuggatā devamanussesū''ti? ``āma, bhante, suyyati etarahi  jinasāsane katādhikārānaṃ diṭṭhadhammasukhavedanīyakammaṃ, kitti ca yesaṃ  abbhuggatā devamanussesu satta janāti''. ``ke ca te, mahārājā''ti?  ``sumano ca, bhante, mālākāro, ekasāṭako ca brāhmaṇo, puṇṇo  ca bhatako, mallikā ca devī, gopālamātā ca devī, suppiyā ca  upāsikā, puṇṇā ca dāsīti ime satta diṭṭhadhammasukhavedanīyā sattā,  kitti ca imesaṃ abbhuggatā devamanussesū''ti.</p>
              <p>[03] ``aparepi suyyanti nu kho atīte mānusakeneva sarīradehena  tidasabhavanaṃ gatā''ti? ``āma, bhante, suyyantī''ti. ``ke ca  te, mahārājā''ti? ``guttilo ca gandhabbo, sādhīno ca rājā,  nimi ca rājā, mandhātā ca rājāti ime caturo janā suyyanti,  teneva mānusakena sarīradehena tidasabhavanaṃ gatā''ti. ``sucirampi  kataṃ suyyati sukatadukkaṭanti? sutapubbaṃ pana tayā, mahārāja, atīte  vā addhāne vattamāne vā addhāne itthannāmassa dāne dīyamāne sakiṃ vā  dvikkhattuṃ vā tikkhattuṃ vā mahāpathavī kampitā''ti? ``na hi  bhante''ti. ``atthi me, mahārāja, āgamo adhigamo pariyatti  savanaṃ sikkhābalaṃ sussūsā paripucchā ācariyupāsanaṃ, mayāpi na  sutapubbaṃ `itthannāmassa dāne dīyamāne sakiṃ vā dvikkhattuṃ vā  tikkhattuṃ vā mahāpathavī kampitā'ti ṭhapetvā vessantarassa  rājavasabhassa dānavaraṃ ^a^V0.0123^ea^. bhagavato ca, mahārāja, kassapassa, bhagavato  ca sakyamuninoti dvinnaṃ buddhānaṃ antare gaṇanapathaṃ ^a^P0.0116^ea^  vītivattā vassakoṭiyo atikkantā, tatthapi me savanaṃ natthi  `itthannāmassa dāne dīyamāne sakiṃ vā dvikkhattuṃ vā tikkhattuṃ vā  mahāpathavī kampitā'ti. na, mahārāja, tāvatakena vīriyena  tāvatakena parakkamena mahāpathavī kampati, guṇabhārabharitā, mahārāja,  sabbasoceyyakiriyaguṇabhārabharitā dhāretuṃ na visahantī mahāpathavī  calati kampati pavedhati.</p>
              <p>[03] ``yathā, mahārāja, sakaṭassa atibhārabharitassa nābhiyo ca  nemiyo ca phalanti akkho bhijjati, evameva kho, mahārāja,  sabbasoceyyakiriyaguṇabhārabharitā mahāpathavī dhāretuṃ na visahantī  calati kampati pavedhati.</p>
              <p>[03] ``yathā ^a^M0.0121^ea^ vā pana, mahārāja, gaganaṃ  anilajalavegasañchāditaṃ ussannajalabhārabharitaṃ ativātena phuṭitattā  nadati ravati gaḷagaḷāyati, evameva kho, mahārāja, mahāpathavī rañño  vessantarassa dānabalavipulaussannabhārabharitā dhāretuṃ na visahantī  calati kampati pavedhati. na hi, mahārāja, rañño vessantarassa  cittaṃ rāgavasena pavattati, na dosavasena pavattati, na mohavasena  pavattati, na mānavasena pavattati, na diṭṭhivasena pavattati, na  kilesavasena pavattati, na vitakkavasena pavattati, na arativasena  pavattati, atha kho dānavasena bahulaṃ pavattati `kinti anāgatā  yācakā mama santike āgaccheyyuṃ, āgatā ca yācakā yathākāmaṃ  labhitvā attamanā bhaveyyu'nti satataṃ samitaṃ dānaṃ pati mānasaṃ ṭhapitaṃ  hoti. rañño, mahārāja, vessantarassa satataṃ samitaṃ dasasu ṭhānesu  mānasaṃ ṭhapitaṃ hoti dame same khantiyaṃ saṃvare yame niyame akkodhe  avihiṃsāyaṃ sacce soceyye. rañño, mahārāja, vessantarassa  kāmesanā pahīnā, bhavesanā paṭippassaddhā, brahmacariyesanāya yeva  ussukkaṃ āpanno, rañño, mahārāja, vessantarassa   attarakkhā {pararakkhāya (sī0 pī0)} pahīnā,  sabbasattarakkhāya ussukkaṃ āpanno `kinti ime sattā samaggā assu  arogā sadhanā dīghāyukā'ti ^a^P0.0117^ea^ bahulaṃ yeva mānasaṃ  pavattati. dadamāno ca, mahārāja, vessantaro rājā taṃ dānaṃ na  bhavasampattihetu deti, na dhanahetu deti, na paṭidānahetu deti, na  upalāpanahetu deti, na āyuhetu deti, na vaṇṇahetu deti, na sukhahetu  deti, na balahetu deti, na yasahetu deti, na puttahetu deti, na  dhītuhetu deti, atha kho sabbaññutañāṇahetu sabbaññutañāṇaratanassa  kāraṇā evarūpe atulavipulānuttare dānavare adāsi, sabbaññutaṃ patto  ca imaṃ gāthaṃ abhāsi -- </p>
              <p>[21] ```jāliṃ ^a^V0.0124^ea^ kaṇhājinaṃ dhītaṃ, maddideviṃ patibbataṃ. </p>
              <p>[22] cajamāno na cintesiṃ, bodhiyā yeva kāraṇā'ti..</p>
              <p>[03] ``vessantaro, mahārāja, rājā akkodhena kodhaṃ jināti,  asādhuṃ sādhunā jināti, kadariyaṃ dānena jināti, alikavādinaṃ  saccena jināti, sabbaṃ akusalaṃ kusalena jināti. tassa evaṃ  dadamānassa dhammānugatassa dhammasīsakassa   {dhammāsīsakassa (ka0)} dānanissandabalava {dānanissandabala (sī0 pī0)}   vīriyavipulavipphārena heṭṭhā mahāvātā sañcalanti ^a^M0.0122^ea^  saṇikaṃ saṇikaṃ sakiṃ sakiṃ ākulākulā vāyanti onamanti  unnamanti vinamanti, chinnapattapādapā {sīnnappattapādapā (sī0)} papatanti, gumbaṃ gumbaṃ valāhakā  gagane sandhāvanti, rajosañcitā vātā dāruṇā honti, gaganaṃ  uppīḷitā vātā vāyanti, sahasā dhamadhamāyanti, mahābhīmo saddo  niccharati, tesu vātesu kupitesu udakaṃ saṇikaṃ saṇikaṃ calati,  udake calite khubbhanti macchakacchapā, yamakayamakā ūmiyo jāyanti,  jalacarā sattā tasanti, jalavīci yuganaddho vattati, vīcinādo  pavattati, ghorā bubbuḷā {pubbuḷā (ka0)} uṭṭhahanti, pheṇamālā bhavanti, uttarati  mahāsamuddo, disāvidisaṃ dhāvati udakaṃ, uddhaṃsotapaṭisotamukhā  sandanti saliladhārā, tasanti asurā garuḷā nāgā yakkhā,  ubbijjanti `kiṃ nu kho, kathaṃ nu kho, sāgaro viparivattatī'ti,  gamanapathamesanti bhītacittā, khubhite luḷite jaladhāre pakampati  mahāpathavī sanagā sasāgarā ^a^P0.0118^ea^, parivattati sinerugiri  kūṭaselasikharo vinamamāno hoti, vimanā honti  ahinakulabiḷārakoṭṭhukasūkaramigapakkhino, rudanti yakkhā  appesakkhā, hasanti yakkhā mahesakkhā kampamānāya mahāpathaviyā.</p>
              <p>[03] ``yathā, mahārāja, mahati mahāpariyoge uddhanagate udakasampuṇṇe  ākiṇṇataṇḍule heṭṭhato aggi jalamāno paṭhamaṃ tāva pariyogaṃ  santāpeti, pariyogo santatto udakaṃ santāpeti, udakaṃ santattaṃ taṇḍulaṃ  santāpeti, taṇḍulaṃ santattaṃ ummujjati nimujjati, bubbuḷakajātaṃ hoti,  pheṇamālā uttarati; evameva kho, mahārāja, vessantaro rājā yaṃ loke  duccajaṃ, taṃ caji, tassa taṃ duccajaṃ cajantassa dānassa  sabhāvanissandena heṭṭhā mahāvātā dhāretuṃ na visahantā parikuppiṃsu {parikampiṃsu (ka0)},  mahāvātesu parikupitesu {parikhubbhitesu (syā0)} udakaṃ kampi, udake kampite mahāpathavī  kampi, iti tadā mahāvātā ca udakañca mahāpathavī cāti ime tayo  ekamanā viya ahesuṃ mahādānanissandena vipulabalavīriyena  natthediso, mahārāja, aññassa dānānubhāvo, yathā vessantarassa  rañño mahādānānubhāvo. yathā, mahārāja, mahiyā bahuvidhā maṇayo  vijjanti. seyyathīdaṃ, indanīlo mahānīlo jotiraso veḷuriyo  ummāpuppho sirīsapuppho ^a^V0.0125^ea^ manoharo sūriyakanto candakanto vajiro  khajjopanako phussarāgo ^a^M0.0123^ea^ lohitaṅgo masāragalloti,  ete sabbe atikkamma cakkavattimaṇi aggamakkhāyati, cakkavattimaṇi,  mahārāja, samantā yojanaṃ obhāseti. evameva kho, mahārāja, yaṃ  kiñci mahiyā dānaṃ vijjati api asadisadānaṃ paramaṃ, taṃ sabbaṃ  atikkamma vessantarassa rañño mahādānaṃ aggamakkhāyati,  vessantarassa, mahārāja, rañño mahādāne dīyamāne sattakkhattuṃ  mahāpathavī kampitā''ti.</p>
              <p>[03] ``acchariyaṃ, bhante nāgasena, buddhānaṃ, abbhutaṃ, bhante nāgasena,  buddhānaṃ, yaṃ tathāgato bodhisatto samāno ^a^P0.0119^ea^ asamo  lokena evaṃkhanti evaṃcitto evaṃadhimutti evaṃadhippāyo,  bodhisattānaṃ, bhante nāgasena, parakkamo dakkhāpito, pāramī ca  jinānaṃ bhiyyo obhāsitā, cariyaṃ caratopi tāva tathāgatassa  sadevake loke seṭṭhabhāvo anudassito. sādhu, bhante nāgasena,  thomitaṃ jinasāsanaṃ, jotitā jinapāramī, chinno titthiyānaṃ  vādagaṇṭhi, bhinno parāpavādakumbho {gumbo tayā viddhaṃsito (syā0)}, pañho gambhīro uttānīkato, gahanaṃ  agahanaṃ kataṃ, sammā laddhaṃ jinaputtānaṃ nibbāhanaṃ {nibbāyanaṃ (ka0)},  evametaṃ gaṇivarapavara tathā sampaṭicchāmā''ti. </p>
              <p>[06] pathavicalanapañho catuttho. </p>
            </h4>
            <h4>
              <h4n> 5. sivirājacakkhudānapañho </h4n>
              <p>[03] 5^b^.^eb^ ``bhante nāgasena, tumhe evaṃ bhaṇatha  `sivirājena yācakassa cakkhūni dinnāni, andhassa sato puna  dibbacakkhūni uppannānī'ti, etampi vacanaṃ sakasaṭaṃ saniggahaṃ sadosaṃ  `hetusamugghāte ahetusmiṃ avatthusmiṃ natthi dibbacakkhussa uppādo'ti  sutte vuttaṃ, yadi, bhante nāgasena, sivirājena yācakassa cakkhūni  dinnāni, tena hi `puna dibbacakkhūni uppannānī'ti yaṃ vacanaṃ, taṃ  micchā; yadi dibbacakkhūni uppannāni, tena hi `sivirājena  yācakassa cakkhūni dinnānī'ti yaṃ vacanaṃ, tampi micchā. ayampi  ubhato koṭiko pañho gaṇṭhitopi gaṇṭhitaro veṭhatopi veṭhataro  gahanatopi gahanataro, so tavānuppatto, tattha chandamabhijanehi  nibbāhanāya paravādānaṃ niggahāyā''ti.</p>
              <p>[03] ``dinnāni ^a^M0.0124^ea^, mahārāja, sivirājena yācakassa  cakkhūni, tattha mā vimatiṃ uppādehi, puna ^a^V0.0126^ea^ dibbāni ca cakkhūni  uppannāni, tatthāpi mā vimatiṃ janehī''ti. ``api nu kho, bhante  nāgasena, hetusamugghāte ahetusmiṃ avatthusmiṃ dibbacakkhu uppajjatī''ti?  ``na hi, mahārājā''ti. ``kiṃ pana, bhante, ettha ^a^P0.0120^ea^  kāraṇaṃ, yena kāraṇena hetusamugghāte ahetusmiṃ avatthusmiṃ  dibbacakkhu uppajjati, iṅgha tāva kāraṇena maṃ saññāpehī''ti?</p>
              <p>[03] ``kiṃ pana, mahārāja, atthi loke saccaṃ nāma, yena  saccavādino saccakiriyaṃ karontī''ti? ``āma, bhante, atthi  loke saccaṃ nāma, saccena, bhante nāgasena, saccavādino saccakiriyaṃ  katvā devaṃ vassāpenti, aggiṃ nibbāpenti, visaṃ paṭihananti,  aññampi vividhaṃ kattabbaṃ karontī''ti. ``tena hi, mahārāja,  yujjati sameti sivirājassa saccabalena dibbacakkhūni uppannānīti,  saccabalena, mahārāja, avatthusmiṃ dibbacakkhu uppajjati, saccaṃ yeva  tattha vatthu bhavati dibbacakkhussa uppādāya.</p>
              <p>[03] ``yathā, mahārāja, ye keci sattā saccamanugāyanti `mahāmegho  pavassatū'ti, tesaṃ saha saccamanugītena mahāmegho pavassati, api nu  kho, mahārāja, atthi ākāse vassahetu sannicito `yena hetunā  mahāmegho pavassatī'''ti? ``na hi, bhante, saccaṃ yeva tattha hetu  bhavati mahato meghassa pavassanāyā''ti. ``evameva kho, mahārāja,  natthi tassa pakatihetu, saccaṃ yevettha vatthu bhavati dibbacakkhussa  uppādāyāti.</p>
              <p>[03] ``yathā vā pana, mahārāja, ye keci sattā saccamanugāyanti  `jalitapajjalitamahāaggikkhandho paṭinivattatū'ti, tesaṃ saha  saccamanugītena jalitapajjalitamahāaggikkhandho khaṇena paṭinivattati.  api nu kho, mahārāja, atthi tasmiṃ jalitapajjalite  mahāaggikkhandhe hetu sannicito `yena hetunā  jalitapajjalitamahāaggikkhandho khaṇena paṭinivattatī''ti? ``na  hi, bhante, saccaṃ yeva tattha vatthu hoti tassa jalitapajjalitassa  mahāaggikkhandhassa khaṇena paṭinivattanāyā''ti. ``evameva kho,  mahārāja, natthi tassa pakatihetu, saccaṃ yevettha vatthu bhavati  dibbacakkhussa uppādāyāti.</p>
              <p>[03] ``yathā vā pana, mahārāja, ye keci sattā saccamanugāyanti  ^a^P0.0121^ea^ `visaṃ halāhalaṃ agadaṃ bhavatū'ti. tesaṃ saha  saccamanugītena visaṃ halāhalaṃ khaṇena ^a^M0.0125^ea^ agadaṃ bhavati,  api nu kho, mahārāja, atthi tasmiṃ halāhalavise hetu sannicito  `yena hetunā visaṃ halāhalaṃ khaṇena agadaṃ bhavatī'''ti? ``na hi,  bhante, saccaṃ yeva tattha hetu bhavati visassa halāhalassa khaṇena  ^a^V0.0127^ea^ paṭighātāyā''ti. ``evameva kho, mahārāja, vinā pakatihetuṃ saccaṃ  yevettha vatthu bhavati dibbacakkhussa uppādāyāti.</p>
              <p>[03] ``catunnampi, mahārāja, ariyasaccānaṃ paṭivedhāya natthaññaṃ  vatthu, saccaṃ vatthuṃ katvā cattāri ariyasaccāni paṭivijjhantīti.  atthi, mahārāja, cīnavisaye cīnarājā, so mahāsamudde kīḷitukāmo {baliṃ kātukāmo (sī0  pī0)} catumāse catumāse saccakiriyaṃ katvā saha rathena antomahāsamudde  yojanaṃ pavisati, tassa rathasīsassa purato purato mahāvārikkhandho  paṭikkamati, nikkhantassa puna ottharati, api nu kho, mahārāja,  so mahāsamuddo sadevamanussenapi lokena pakatikāyabalena sakkā  paṭikkamāpetu''nti? ``atiparittakepi, bhante, taḷāke udakaṃ na sakkā  sadevamanussenapi lokena pakatikāyabalena paṭikkamāpetuṃ, kiṃ pana  mahāsamudde udaka''nti? ``imināpi, mahārāja, kāraṇena saccabalaṃ  ñātabbaṃ `natthi taṃ ṭhānaṃ, yaṃ saccena na pattabba'nti.</p>
              <p>[03] ``nagare, mahārāja, pāṭaliputte asoko dhammarājā  sanegamajānapadāmaccabhaṭabalamahāmattehi parivuto gaṅgaṃ nadiṃ {gaṅgānadiṃ (sī0)}   navasalilasampuṇṇaṃ samatitthikaṃ sambharitaṃ pañcayojanasatāyāmaṃ  yojanaputhulaṃ sandamānaṃ disvā amacce evamāha `atthi koci, bhaṇe,  samattho, yo imaṃ mahāgaṅgaṃ paṭisotaṃ sandāpetu'nti. amaccā āhaṃsu  `dukkaraṃ devā'ti.</p>
              <p>[03] ``tasmiṃ yeva gaṅgākūle ṭhitā bandhumatī nāma gaṇikā  assosi raññā kira evaṃ ^a^P0.0122^ea^ vuttaṃ `sakkā nu kho imaṃ  mahāgaṅgaṃ paṭisotaṃ sandāpetu'nti, sā evamāha `ahañhi nagare  pāṭaliputte gaṇikā rūpūpajīvinī antimajīvikā, mama tāva rājā  saccakiriyaṃ passatū'ti. atha sā saccakiriyaṃ akāsi, saha tassā  saccakiriyāya khaṇena sā mahāgaṅgā gaḷagaḷāyantī paṭisotaṃ sandittha  mahato janakāyassa passato.</p>
              <p>[03] ``atha rājā gaṅgāya āvaṭṭaūmivegajanitaṃ halāhalasaddaṃ sutvā  vimhito acchariyabbhutajāto amacce evamāha `kissāyaṃ, bhaṇe,  mahāgaṅgā paṭisotaṃ sandatī'ti? `bandhumatī, mahārāja, gaṇikā tava  vacanaṃ sutvā ^a^M0.0126^ea^ saccakiriyaṃ akāsi, tassā  saccakiriyāya mahāgaṅgā uddhaṃmukhā sandatī'ti.</p>
              <p>[03] ``atha saṃviggahadayo rājā turitaturito sayaṃ gantvā taṃ  gaṇikaṃ pucchi `saccaṃ kira, je ^a^V0.0128^ea^, tayā saccakiriyāya ayaṃ gaṅgā  paṭisotaṃ sandāpitā'ti? `āma devā'ti. rājā āha `kiṃ te  tattha balaṃ atthi, ko vā te vacanaṃ ādiyati anummatto, kena tvaṃ  balena imaṃ mahāgaṅgaṃ paṭisotaṃ sandāpesī'ti? sā āha  `saccabalenāhaṃ, mahārāja, imaṃ mahāgaṅgaṃ paṭisotaṃ sandāpesi'nti.  rājā āha `kiṃ te saccabalaṃ atthi coriyā dhuttiyā asatiyā  chinnikāya pāpiyā bhinnasīlāya {pāpikāya bhinnasīmāya (sī0)} hiriatikkantikāya  andhajanapalobhikāyā'ti. `saccaṃ, mahārāja, tādisikā ahaṃ,  tādisikāyapi me, mahārāja, saccakiriyā atthi, yāyāhaṃ icchamānā  sadevakampi lokaṃ parivatteyya'nti. rājā āha `katamā pana sā  hoti saccakiriyā, iṅgha maṃ sāvehī'ti. `yo me, mahārāja, dhanaṃ  deti khattiyo vā brāhmaṇo vā vesso vā suddo vā añño vā koci,  tesaṃ samakaṃ yeva upaṭṭhahāmi, ``khattiyo''ti viseso natthi,  ``suddo''ti atimaññanā {atimaññamāno (ka0)} natthi, anunayappaṭighavippamuttā dhanassāmikaṃ  paricarāmi, esā me deva saccakiriyā, yāyāhaṃ imaṃ mahāgaṅgaṃ  paṭisotaṃ sandāpesi'nti.</p>
              <p>[03] ``itipi, mahārāja, sacce ṭhitā na kiñci atthaṃ na  vindanti. dinnāni ca, mahārāja, sivirājena yācakassa cakkhūni  ^a^P0.0123^ea^, dibbacakkhūni ca uppannāni, tañca saccakiriyāya.  yaṃ pana sutte vuttaṃ `maṃsacakkhusmiṃ naṭṭhe ahetusmiṃ avatthusmiṃ natthi  dibbacakkhussa uppādo'ti. taṃ bhāvanāmayaṃ cakkhuṃ sandhāya vuttaṃ,  evametaṃ, mahārāja, dhārehī''ti. ``sādhu, bhante nāgasena,  sunibbeṭhito pañho, suniddiṭṭho niggaho, sumadditā paravādā, evametaṃ  tathā sampaṭicchāmī''ti. </p>
              <p>[06] sivirājacakkhudānapañho pañcamo. </p>
            </h4>
            <h4>
              <h4n> 6. gabbhāvakkantipañho </h4n>
              <p>[03] 6^b^.^eb^ ``bhante nāgasena, bhāsitampetaṃ bhagavatā  `tiṇṇaṃ kho pana, bhikkhave, sannipātā gabbhassa avakkanti {gabbhassāvakkanti  (ma0 ni0 1.408)} hoti,  idha mātāpitaro ca sannipatitā ^a^M0.0127^ea^ honti, mātā ca  utunī hoti, gandhabbo ca paccupaṭṭhito hoti, imesaṃ kho, bhikkhave,  tiṇṇaṃ sannipātā gabbhassa avakkanti hotī'ti, asesavacanametaṃ,  nissesavacanametaṃ, nippariyāyavacanametaṃ, arahassavacanametaṃ,  sadevamanussānaṃ majjhe nisīditvā bhaṇitaṃ, ayañca dvinnaṃ sannipātā  gabbhassa avakkanti dissati, dukūlena tāpasena pārikāya tāpasiyā  utunikāle dakkhiṇena hatthaṅguṭṭhena ^a^V0.0129^ea^ nābhi parāmaṭṭhā, tassa tena  nābhiparāmasanena sāmakumāro nibbatto. mātaṅgenāpi isinā  brāhmaṇakaññāya utunikāle dakkhiṇena hatthaṅguṭṭhena nābhi parāmaṭṭhā,  tassa tena nābhiparāmasanena maṇḍabyo nāma māṇavako nibbattoti.  yadi, bhante nāgasena, bhagavatā bhaṇitaṃ `tiṇṇaṃ kho pana, bhikkhave,  sannipātā gabbhassa avakkanti hotī'ti. tena hi sāmo ca kumāro  maṇḍabyo ca māṇavako ubhopi te nābhiparāmasanena nibbattāti yaṃ  vacanaṃ, taṃ micchā. yadi, bhante, tathāgatena bhaṇitaṃ `sāmo ca  kumāro maṇḍabyo ca māṇavako nābhiparāmasanena nibbattā''ti, tena  hi `tiṇṇaṃ kho pana, bhikkhave, sannipātā ^a^P0.0124^ea^ gabbhassa  avakkanti hotī'ti yaṃ vacanaṃ, tampi micchā. ayampi ubhato  koṭiko pañho sugambhīro sunipuṇo visayo buddhimantānaṃ, so  tavānuppatto, chinda vimatipathaṃ, dhārehi ñāṇavarappajjota''nti.</p>
              <p>[03] ``bhāsitampetaṃ, mahārāja, bhagavatā `tiṇṇaṃ kho pana,  bhikkhave, sannipātā gabbhassa avakkanti hoti, idha mātāpitaro ca  sannipatitā honti, mātā ca utunī hoti, gandhabbo ca paccupaṭṭhito  hoti, evaṃ tiṇṇaṃ sannipātā gabbhassa avakkanti hotī'ti.  bhaṇitañca `sāmo ca kumāro maṇḍabyo ca māṇavako nābhiparāmasanena  nibbattā''ti. ``tena hi, bhante nāgasena, yena kāraṇena pañho  suvinicchito hoti, tena kāraṇena maṃ saññāpehī''ti.</p>
              <p>[03] ``sutapubbaṃ pana tayā, mahārāja, saṃkicco ca kumāro  isisiṅgo ca tāpaso thero ca kumārakassapo `iminā nāma te  nibbattā''ti? ``āma, bhante, suyyati, abbhuggatā tesaṃ jāti, dve  migadhenuyo tāva utunikāle dvinnaṃ tāpasānaṃ passāvaṭṭhānaṃ āgantvā  sasambhavaṃ passāvaṃ piviṃsu, tena passāvasambhavena saṃkicco ca kumāro  isisiṅgo ca tāpaso nibbattā. therassa udāyissa bhikkhunupassayaṃ  upagatassa ^a^M0.0128^ea^ rattacittena bhikkhuniyā aṅgajātaṃ  upanijjhāyantassa sambhavaṃ kāsāve mucci. atha kho āyasmā  udāyi taṃ bhikkhuniṃ etadavoca `gaccha bhagini, udakaṃ āhara  antaravāsakaṃ dhovissāmī'ti. `āharayya ahameva dhovissāmī'ti.  tato sā bhikkhunī utunisamaye taṃ sambhavaṃ ekadesaṃ mukhena aggahesi,  ekadesaṃ aṅgajāte pakkhipi, tena thero kumārakassapo nibbattoti etaṃ  jano āhā''ti.</p>
              <p>[03] ``api nu kho tvaṃ, mahārāja, saddahasi taṃ vacana''nti?  ``āma bhante, balavaṃ tattha mayaṃ kāraṇaṃ upalabhāma, yena mayaṃ kāraṇena  saddahāma `iminā kāraṇena nibbattā''ti. ``kiṃ panettha, mahārāja,  kāraṇa''nti? ``suparikammakate ^a^P0.0125^ea^, bhante, kalale  bījaṃ nipatitvā khippaṃ saṃviruhatī''ti ^a^V0.0130^ea^. ``āma mahārājā''ti.  ``evameva kho, bhante, sā bhikkhunī utunī samānā saṇṭhite kalale  ruhire pacchinnavege ṭhitāya dhātuyā taṃ sambhavaṃ gahetvā tasmiṃ kalale  pakkhipi, tena tassā gabbho saṇṭhāsi, evaṃ tattha kāraṇaṃ paccema tesaṃ  nibbattiyā''ti. ``evametaṃ, mahārāja, tathā sampaṭicchāmi,  yonippavesena gabbho sambhavatīti. sampaṭicchasi pana, tvaṃ mahārāja,  therassa kumārakassapassa gabbhāvakkamana''nti? ``āma bhante''ti.  ``sādhu, mahārāja, paccāgatosi mama visayaṃ, ekavidhenapi  gabbhāvakkantiṃ kathayanto mamānubalaṃ bhavissasi, atha yā pana tā dve  migadhenuyo passāvaṃ pivitvā gabbhaṃ paṭilabhiṃsu, tāsaṃ tvaṃ saddahasi  gabbhassāvakkamana''nti? ``āma, bhante, yaṃ kiñci bhuttaṃ pītaṃ  khāyitaṃ lehitaṃ, sabbaṃ taṃ kalalaṃ osarati, ṭhānagataṃ vuḍḍhimāpajjati.  yathā, bhante nāgasena, yā kāci saritā nāma, sabbā tā  mahāsamuddaṃ osaranti, ṭhānagatā vuḍḍhimāpajjanti. evameva kho, bhante  nāgasena, yaṃ kiñci bhuttaṃ pītaṃ khāyitaṃ lehitaṃ, sabbaṃ taṃ kalalaṃ  osarati, ṭhānagataṃ vuḍḍhimāpajjati, tenāhaṃ kāraṇena saddahāmi  mukhagatenapi gabbhassa avakkanti hotī''ti. ``sādhu, mahārāja,  gāḷhataraṃ upagatosi mama visayaṃ, mukhapānenapi dvayasannipāto bhavati.  saṃkiccassa ca, mahārāja, kumārassa isisiṅgassa ca tāpasassa  therassa ca kumārakassapassa gabbhāvakkamanaṃ sampaṭicchasī''ti?  ``āma, bhante, sannipāto osaratī''ti.</p>
              <p>[03] ``sāmopi, mahārāja, kumāro maṇḍabyopi māṇavako tīsu  sannipātesu antogadhā, ekarasā yeva purimena, tattha kāraṇaṃ vakkhāmi.  dukūlo ^a^M0.0129^ea^ ca, mahārāja, tāpaso pārikā ca tāpasī  ubhopi te araññavāsā ahesuṃ pavivekādhimuttā uttamatthagavesakā,  tapatejena yāva brahmalokaṃ santāpesuṃ ^a^P0.0126^ea^. tesaṃ tadā  sakko devānamindo sāyaṃ pātaṃ upaṭṭhānaṃ āgacchati. so tesaṃ  garukatamettatāya upadhārento addasa anāgatamaddhāne dvinnampi tesaṃ  cakkhūnaṃ antaradhānaṃ, disvā te evamāha `ekaṃ me, bhonto, vacanaṃ  karotha, sādhu ekaṃ puttaṃ janeyyātha, so tumhākaṃ upaṭṭhāko bhavissati  ālambano cā'ti. `alaṃ, kosiya, mā evaṃ bhaṇī'ti. te tassa  taṃ vacanaṃ na sampaṭicchiṃsu. anukampako atthakāmo sakko  devānamindo dutiyampi...pe0... tatiyampi te evamāha `ekaṃ me,  bhonto, vacanaṃ karotha, sādhu ekaṃ puttaṃ janeyyātha, so tumhākaṃ  upaṭṭhāko bhavissati ālambano cā'ti. tatiyampi te āhaṃsu `alaṃ,  kosiya, mā tvaṃ kho amhe anatthe niyojehi, kadāyaṃ kāyo na  bhijjissati, bhijjatu ayaṃ kāyo bhedanadhammo, bhijjantiyāpi  dharaṇiyā patantepi selasikhare phalantepi ākāse patantepi  candimasūriye ^a^V0.0131^ea^ neva mayaṃ lokadhammehi missayissāma, mā tvaṃ amhākaṃ  sammukhabhāvaṃ upagaccha, upagatassa te eso vissāso, anatthacaro tvaṃ  maññe'ti.</p>
              <p>[03] tato sakko devānamindo tesaṃ manaṃ alabhamāno garukato  pañjaliko puna yāci `yadi me vacanaṃ na ussahatha kātuṃ, yadā  tāpasī utunī hoti pupphavatī, tadā tvaṃ, bhante, dakkhiṇena  hatthaṅguṭṭhena nābhiṃ parāmaseyyāsi, tena sā gabbhaṃ lacchati, sannipāto  yevesa gabbhāvakkantiyā'ti. `sakkomahaṃ, kosiya, taṃ vacanaṃ kātuṃ, na  tāvatakena amhākaṃ tapo bhijjati, hotū'ti sampaṭicchiṃsu. tāya ca  pana velāya devabhavane atthi devaputto ussannakusalamūlo khīṇāyuko  āyukkhayappatto yadicchakaṃ samattho okkamituṃ api cakkavattikulepi.  atha sakko devānamindo taṃ devaputtaṃ upasaṅkamitvā evamāha `ehi kho,  mārisa, supabhāto te divaso, atthasiddhi upagatā, yamahaṃ te  upaṭṭhānamāgamiṃ, ramaṇīye te okāse vāso bhavissati, patirūpe  ^a^P0.0127^ea^ kule paṭisandhi bhavissati, sundarehi mātāpitūhi  vaḍḍhetabbo, ehi me vacanaṃ karohī'ti yāci. dutiyampi...pe0...  tatiyampi yāci sirasi pañjalikato.</p>
              <p>[03] tato ^a^M0.0130^ea^ so devaputto evamāha `katamaṃ taṃ,  mārisa, kulaṃ, yaṃ tvaṃ abhikkhaṇaṃ kittayasi punappuna'nti. `dukūlo  ca tāpaso pārikā ca tāpasī'ti. so tassa vacanaṃ sutvā tuṭṭho  sampaṭicchi `sādhu, mārisa, yo tava chando, so hotu,  ākaṅkhamāno ahaṃ, mārisa, patthite kule uppajjeyyaṃ, kimhi kule  uppajjāmi aṇḍaje vā jalābuje vā saṃsedaje vā opapātike vā'ti?  `jalābujāya, mārisa, yoniyā uppajjāhī'ti. atha sakko  devānamindo uppattidivasaṃ vigaṇetvā dukūlassa tāpasassa ārocesi  `asukasmiṃ nāma divase tāpasī utunī bhavissati pupphavatī, tadā  tvaṃ, bhante, dakkhiṇena hatthaṅguṭṭhena nābhiṃ parāmaseyyāsī'ti. tasmiṃ,  mahārāja, divase tāpasī ca utunī pupphavatī ahosi, devaputto ca  tatthūpago paccupaṭṭhito ahosi, tāpaso ca dakkhiṇena hatthaṅguṭṭhena  tāpasiyā nābhiṃ parāmasi, iti te tayo sannipātā ahesuṃ,  nābhiparāmasanena tāpasiyā rāgo udapādi, so panassā rāgo  nābhiparāmasanaṃ paṭicca mā tvaṃ sannipātaṃ ajjhācārameva maññi,  ūhasanampi {hasanampi (ka0)} sannipāto, ullapanampi sannipāto, upanijjhāyanampi  sannipāto, pubbabhāgabhāvato rāgassa uppādāya āmasanena sannipāto  jāyati, sannipātā okkamanaṃ hotīti.</p>
              <p>[03] ``anajjhācārepi, mahārāja, parāmasanena gabbhāvakkanti hoti.  yathā, mahārāja, aggi ^a^V0.0132^ea^ jalamāno aparāmasanopi upagatassa sītaṃ  byapahanti, evameva kho, mahārāja, anajjhācārepi parāmasanena  gabbhāvakkanti hoti.</p>
              <p>[03] ``catunnaṃ, mahārāja, vasena sattānaṃ gabbhāvakkanti hoti  kammavasena yonivasena kulavasena āyācanavasena, api ca sabbepete  sattā kammasambhavā kammasamuṭṭhānā ^a^P0.0128^ea^.</p>
              <p>[03] ``kathaṃ, mahārāja, kammavasena sattānaṃ gabbhāvakkanti hoti?  ussannakusalamūlā, mahārāja, sattā yadicchakaṃ uppajjanti  khattiyamahāsālakule vā brāhmaṇamahāsālakule vā gahapatimahāsālakule  vā devesu vā aṇḍajāya vā yoniyā jalābujāya vā yoniyā  saṃsedajāya vā yoniyā opapātikāya vā yoniyā. yathā,  mahārāja, puriso aḍḍho ^a^M0.0131^ea^ mahaddhano mahābhogo  pahūtajātarūparajato pahūtavittūpakaraṇo pahūtadhanadhañño pahūtañātipakkho  dāsiṃ vā dāsaṃ vā khettaṃ vā vatthuṃ vā gāmaṃ vā nigamaṃ vā janapadaṃ  vā yaṃ kiñci manasā abhipatthitaṃ, yadicchakaṃ dviguṇatiguṇampi dhanaṃ  datvā kiṇāti, evameva kho, mahārāja, ussannakusalamūlā sattā  yadicchakaṃ uppajjanti khattiyamahāsālakule vā brāhmaṇamahāsālakule vā  gahapatimahāsālakule vā devesu vā aṇḍajāya vā yoniyā jalābujāya  vā yoniyā saṃsedajaya vā yoniyā opapātikāya vā yoniyā.  evaṃ kammavasena sattānaṃ gabbhāvakkanti hoti.</p>
              <p>[03] ``kathaṃ yonivasena sattānaṃ gabbhāvakkanti hoti? kukkuṭānaṃ,  mahārāja, vātena gabbhāvakkanti hoti. balākānaṃ meghasaddena  gabbhāvakkanti hoti. sabbepi devā agabbhaseyyakā sattā yeva, tesaṃ  nānāvaṇṇena gabbhāvakkanti hoti. yathā, mahārāja, manussā  nānāvaṇṇena mahiyā caranti, keci purato paṭicchādenti, keci  pacchato paṭicchādenti, keci naggā honti, keci bhaṇḍū honti  setapaṭadharā, keci moḷibaddhā honti, keci bhaṇḍū kāsāvavasanā  honti, keci kāsāvavasanā moḷibaddhā honti, keci jaṭino  vākacīradharā {vākacīrā (ka0)} honti, keci cammavasanā honti, keci rasmiyo  nivāsenti, sabbepete manussā nānāvaṇṇena mahiyā caranti, evameva  kho, mahārāja, sattā yeva te sabbe, tesaṃ nānāvaṇṇena gabbhāvakkanti  hoti. evaṃ yonivasena sattānaṃ gabbhāvakkanti hoti.</p>
              <p>[03] ``kathaṃ kulavasena sattānaṃ gabbhāvakkanti hoti? kulaṃ nāma,  mahārāja, cattāri kulāni aṇḍajaṃ jalābujaṃ saṃsedajaṃ ^a^P0.0129^ea^  opapātikaṃ. yadi tattha gandhabbo yato kutoci āgantvā  ^a^V0.0133^ea^ aṇḍaje kule uppajjati, so tattha aṇḍajo hoti...pe0... jalābuje  kule...pe0... saṃsedaje kule...pe0... opapātike kule uppajjati, so  tattha opapātiko hoti. tesu tesu kulesu tādisā yeva sattā  sambhavanti. yathā, mahārāja, himavati nerupabbataṃ ye keci  migapakkhino upenti, sabbe te ^a^M0.0132^ea^ sakavaṇṇaṃ vijahitvā  suvaṇṇavaṇṇā honti, evameva kho, mahārāja, yo koci gandhabbo  yato kutoci āgantvā aṇḍajaṃ yoniṃ upagantvā sabhāvavaṇṇaṃ  vijahitvā aṇḍajo hoti...pe0... jalābujaṃ...pe0...  saṃsedajaṃ...pe0... opapātikaṃ yoniṃ upagantvā sabhāvavaṇṇaṃ vijahitvā  opapātiko hoti, evaṃ kulavasena sattānaṃ gabbhāvakkanti hoti.</p>
              <p>[03] ``kathaṃ āyācanavasena sattānaṃ gabbhāvakkanti hoti? idha,  mahārāja, kulaṃ hoti aputtakaṃ bahusāpateyyaṃ saddhaṃ pasannaṃ sīlavantaṃ  kalyāṇadhammaṃ tapanissitaṃ, devaputto ca ussannakusalamūlo cavanadhammo  hoti. atha sakko devānamindo tassa kulassa anukampāya taṃ  devaputtaṃ āyācati `paṇidhehi, mārisa, asukassa kulassa mahesiyā  kucchi'nti. so tassa āyācanahetu taṃ kulaṃ paṇidheti. yathā,  mahārāja, manussā puññakāmā samaṇaṃ manobhāvanīyaṃ āyācitvā gehaṃ  upanenti, ayaṃ upagantvā sabbassa kulassa sukhāvaho bhavissatīti.  evameva kho, mahārāja, sakko devānamindo taṃ devaputtaṃ āyācitvā taṃ  kulaṃ upaneti. evaṃ āyācanavasena sattānaṃ gabbhāvakkanti hoti.</p>
              <p>[03] ``sāmo, mahārāja, kumāro sakkena devānamindena āyācito  pārikāya tāpasiyā kucchiṃ okkanto. sāmo, mahārāja, kumāro  katapuñño, mātāpitaro sīlavanto kalyāṇadhammā, āyācako sakko,  tiṇṇaṃ cetopaṇidhiyā sāmo kumāro nibbatto. idha, mahārāja,  nayakusalo puriso sukaṭṭhe anūpakhette bījaṃ ropeyya, api nu tassa  bījassa antarāyaṃ vivajjentassa vuḍḍhiyā koci antarāyo  bhaveyyā''ti ^a^P0.0130^ea^? ``na hi, bhante, nirupaghātaṃ bījaṃ  khippaṃ saṃviruheyyā''ti. ``evameva kho, mahārāja, sāmo kumāro  mutto uppannantarāyehi tiṇṇaṃ cetopaṇidhiyā nibbatto.</p>
              <p>[03] ``api nu kho, mahārāja, sutapubbaṃ tayā isīnaṃ manopadosena  iddho phīto mahājanapado sajano samucchinno''ti? ``āma, bhante,  suyyati. mahiyā daṇḍakāraññaṃ {daṇḍakīraññaṃ (ma0 ni0 2.65)} majjhāraññaṃ kāliṅgāraññaṃ  mātaṅgāraññaṃ, sabbaṃ taṃ araññaṃ araññabhūtaṃ, sabbepete janapadā isīnaṃ  manopadosena khayaṃ gatā''ti. ``yadi ^a^M0.0133^ea^, mahārāja,  tesaṃ manopadosena susamiddhā janapadā ^a^V0.0134^ea^ ucchijjanti, api nu kho tesaṃ  manopasādena kiñci nibbatteyyā''ti? ``āma bhante''ti. ``tena  hi, mahārāja, sāmo kumāro tiṇṇaṃ balavantānaṃ cetopasādena  nibbatto isinimmito devanimmito puññanimmitoti. evametaṃ,  mahārāja, dhārehi.</p>
              <p>[03] ``tayome, mahārāja, devaputtā sakkena devānamindena āyācitā  kulaṃ uppannā. katame tayo? sāmo kumāro mahāpanādo kusarājā,  tayopete bodhisattā''ti. ``suniddiṭṭhā, bhante nāgasena,  gabbhāvakkanti, sukathitaṃ kāraṇaṃ, andhakāro āloko kato, jaṭā  vijaṭitā, nicchuddhā paravādā, evametaṃ tathā sampaṭicchāmī''ti. </p>
              <p>[06] gabbhāvakkantipañho chaṭṭho. </p>
            </h4>
            <h4>
              <h4n> 7. saddhammantaradhānapañho </h4n>
              <p>[03] 7^b^.^eb^ ``bhante nāgasena, bhāsitampetaṃ bhagavatā  `pañceva dāni, ānanda, vassasatāni {vassasahassāni (sī0) passa a0 ni0   8.51}   saddhammo ṭhassatī'ti. puna ca parinibbānasamaye subhaddena paribbājakena pañhaṃ puṭṭhena bhagavatā bhaṇitaṃ  `ime ca, subhadda {dī0 ni0 2.214 passitabbaṃ}, bhikkhū sammā vihareyyuṃ, asuñño loko arahantehi  assā'ti, asesavacanametaṃ, nissesavacanametaṃ, nippariyāyavacanametaṃ.  yadi, bhante nāgasena, tathāgatena bhaṇitaṃ `pañceva dāni, ānanda,  vassasatāni saddhammo ṭhassatī'ti, tena hi `asuñño loko  arahantehi assā'ti ^a^P0.0131^ea^ yaṃ vacanaṃ, taṃ micchā. yadi  tathāgatena bhaṇitaṃ `asuñño loko arahantehi assā'ti, tena hi  `pañceva dāni, ānanda, vassasatāni saddhammo ṭhassatī'ti tampi  vacanaṃ micchā. ayampi ubhato koṭiko pañho gahanatopi gahanataro  balavatopi balavataro gaṇṭhitopi gaṇṭhitaro, so tavānuppatto, tattha te  ñāṇabalavipphāraṃ dassehi makaro viya sāgarabbhantaragato''ti.</p>
              <p>[03] ``bhāsitampetaṃ, mahārāja, bhagavatā `pañceva dāni, ānanda,  vassasatāni saddhammo ṭhassatī'ti. parinibbānasamaye ca subhaddassa  paribbājakassa bhaṇitaṃ ^a^M0.0134^ea^ `ime ca, subhadda, bhikkhū  sammā vihareyyuṃ, asuñño loko arahantehi assā'ti. tañca pana,  mahārāja, bhagavato vacanaṃ nānatthañceva hoti nānābyañjanañca, ayaṃ  sāsanaparicchedo, ayaṃ paṭipatti paridīpanāti dūraṃ vivajjitā te ubho  aññamaññaṃ. yathā, mahārāja, nabhaṃ pathavito dūraṃ vivajjitaṃ  ^a^V0.0135^ea^, nirayaṃ saggato dūraṃ vivajjitaṃ, kusalaṃ akusalato dūraṃ vivajjitaṃ, sukhaṃ  dukkhato dūraṃ vivajjitaṃ. evameva kho, mahārāja, te ubho aññamaññaṃ  dūraṃ vivajjitā.</p>
              <p>[03] ``api ca, mahārāja, mā te pucchā moghā assa {assu (sī0 syā0)}, rasato te  saṃsanditvā kathayissāmi `pañceva dāni, ānanda, vassasatāni  saddhammo ṭhassatī'ti yaṃ bhagavā āha, taṃ khayaṃ paridīpayanto sesakaṃ  paricchindi, vassasahassaṃ, ānanda, saddhammo tiṭṭheyya, sace  bhikkhuniyo na pabbājeyyuṃ. pañceva dāni, ānanda, vassasatāni  saddhammo ṭhassatīti. api nu kho, mahārāja, bhagavā evaṃ vadanto  saddhammassa antaradhānaṃ vā vadeti abhisamayaṃ vā paṭikkosatī''ti?  ``na hi bhante''ti. ``naṭṭhaṃ, mahārāja, parikittayanto sesakaṃ  paridīpayanto paricchindi. yathā, mahārāja, puriso naṭṭhāyiko  sabbasesakaṃ gahetvā janassa paridīpeyya `ettakaṃ me bhaṇḍaṃ naṭṭhaṃ, idaṃ  sesaka'nti ^a^P0.0132^ea^. evameva kho, mahārāja, bhagavā naṭṭhaṃ  paridīpayanto sesakaṃ devamanussānaṃ kathesi `pañceva dāni, ānanda,  vassasatāni saddhammo ṭhassatī'ti. yaṃ pana, mahārāja, bhagavatā  bhaṇitaṃ `pañceva dāni, ānanda, vassasatāni saddhammo ṭhassatī'ti,  sāsanaparicchedo eso.</p>
              <p>[03] ``yaṃ pana parinibbānasamaye subhaddassa paribbājakassa samaṇe  parikittayanto āha `ime ca, subhadda, bhikkhū sammā vihareyyuṃ,  asuñño loko arahantehi assā'ti, paṭipattiparidīpanā esā, tvaṃ  pana taṃ paricchedañca paridīpanañca ekarasaṃ karosi. yadi pana te  chando, ekarasaṃ katvā kathayissāmi, sādhukaṃ suṇohi manasikarohi  avikkhittamānaso {avicalamānaso (sī0) avimānaso (pī0 ka0)}.</p>
              <p>[03] ``idha, mahārāja, taḷāko bhaveyya navasalilasampuṇṇo  sammukhamuttariyamāno paricchinno parivaṭumakato, apariyādiṇṇe yeva  tasmiṃ ^a^M0.0135^ea^ taḷāke udakūpari mahāmegho aparāparaṃ  anuppabandho abhivasseyya, api nu kho, mahārāja, tasmiṃ taḷāke  udakaṃ parikkhayaṃ pariyādānaṃ gaccheyyā''ti? ``na hi bhante''ti.  ``kena kāraṇena mahārājā''ti? ``meghassa, bhante,  anuppabandhatāyā''ti. ``evameva kho, mahārāja,  jinasāsanavarasaddhammataḷāko  ācārasīlaguṇavattapaṭipattivimalanavasalilasampuṇṇo uttariyamāno  bhavaggamabhibhavitvā ṭhito. yadi tattha buddhaputtā  ācārasīlaguṇavattapaṭipattimeghavassaṃ aparāparaṃ anuppabandhāpeyyuṃ  abhivassāpeyyuṃ. evamidaṃ jinasāsanavarasaddhammataḷāko ciraṃ  dīghamaddhānaṃ tiṭṭheyya, arahantehi loko asuñño bhaveyya, imamatthaṃ  bhagavatā sandhāya bhāsitaṃ `ime ca, subhadda, bhikkhū sammā vihareyyuṃ,  asuñño loko arahantehi assā'ti.</p>
              <p>[03] ``idha ^a^V0.0136^ea^ pana, mahārāja, mahati mahāaggikkhandhe jalamāne  aparāparaṃ sukkhatiṇakaṭṭhagomayāni upasaṃhareyyuṃ, api nu kho so,  mahārāja, aggikkhandho nibbāyeyyā''ti ^a^P0.0133^ea^? ``na  hi, bhante, bhiyyo bhiyyo so aggikkhandho jaleyya, bhiyyo bhiyyo  pabhāseyyā''ti. ``evameva kho, mahārāja, dasasahassiyā {dasasahassimhi (bahūsu)}   lokadhātuyā jinasāsanavarampi ācārasīlaguṇavattapaṭipattiyā jalati  pabhāsati. yadi pana, mahārāja, taduttariṃ buddhaputtā pañcahi  padhāniyaṅgehi samannāgatā satatamappamattā padaheyyuṃ, tīsu sikkhāsu  chandajātā sikkheyyuṃ, cārittañca sīlaṃ samattaṃ paripūreyyuṃ, evamidaṃ  jinasāsanavaraṃ bhiyyo bhiyyo ciraṃ dīghamaddhānaṃ tiṭṭheyya, asuñño  loko arahantehi assāti imamatthaṃ bhagavatā sandhāya bhāsitaṃ `ime  ca, subhadda, bhikkhū sammā vihareyyuṃ, asuñño loko arahantehi  assā'ti.</p>
              <p>[03] ``idha pana, mahārāja,  siniddhasamasumajjitasappabhāsavimalādāsaṃ {sappabhaṃ suvimalādāsaṃ (sī0)} saṇhasukhumagerukacuṇṇena  aparāparaṃ majjeyyuṃ, api nu kho, mahārāja, tasmiṃ ādāse  malakaddamarajojallaṃ jāyeyyā''ti? ``na hi, bhante, aññadatthu  vimalataraṃ yeva bhaveyyā''ti. ``evameva kho, mahārāja,  jinasāsanavaraṃ pakatinimmalaṃ byapagatakilesamalarajojallaṃ, yadi taṃ  buddhaputtā ācārasīlaguṇavattapaṭipattisallekhadhutaguṇena jinasāsanavaraṃ  sallakkheyyuṃ {sallikkheyyuṃ (sī0 pī0)}, evamidaṃ jinasāsanavaraṃ ciraṃ dīghamaddhānaṃ tiṭṭheyya,  asuñño ca loko arahantehi assāti ^a^M0.0136^ea^ imamatthaṃ  bhagavatā sandhāya bhāsitaṃ `ime ca, subhadda, bhikkhū sammā vihareyyuṃ,  asuñño loko arahantehi assā'ti. paṭipattimūlakaṃ, mahārāja,  satthusāsanaṃ paṭipattikāraṇaṃ paṭipattiyā anantarahitāya tiṭṭhatī''ti. </p>
              <p>[01] ``bhante nāgasena, `saddhammantaradhāna'nti yaṃ vadesi,  katamaṃ taṃ saddhammantaradhāna''nti? ``tīṇimāni, mahārāja,  sāsanantaradhānāni. katamāni tīṇi? adhigamantaradhānaṃ  paṭipattantaradhānaṃ liṅgantaradhānaṃ ^a^P0.0134^ea^, adhigame, mahārāja,  antarahite suppaṭipannassāpi dhammābhisamayo na hoti, paṭipattiyā  antarahitāya sikkhāpadapaññatti antaradhāyati, liṅgaṃyeva tiṭṭhati,  liṅge antarahite paveṇupacchedo hoti, imāni kho, mahārāja, tīṇi  antaradhānānī''ti.</p>
              <p>[03] ``suviññāpito, bhante nāgasena, pañho, gambhīro uttānīkato,  gaṇṭhi bhinno, naṭṭhā paravādā bhaggā nippabhā katā, tvaṃ  gaṇivaravasabhamāsajjāti. </p>
              <p>[06] saddhammantaradhānapañho sattamo. </p>
            </h4>
            <h4>
              <h4n> 8. akusalacchedanapañho </h4n>
              <p>[03] 8^b^.^eb^ ``bhante ^a^V0.0137^ea^ nāgasena, tathāgato sabbaṃ akusalaṃ  jhāpetvā sabbaññutaṃ patto, udāhu sāvasese akusale sabbaññutaṃ  patto''ti? ``sabbaṃ, mahārāja, akusalaṃ jhāpetvā bhagavā sabbaññutaṃ  patto, natthi bhagavato sesekaṃ akusala''nti.</p>
              <p>[03] ``kiṃ pana, bhante, dukkhā vedanā tathāgatassa kāye  uppannapubbā''ti? ``āma, mahārāja, rājagahe bhagavato pādo  sakalikāya {sakkhalikāya (syā0 ka0)} khato, lohitapakkhandikābādho uppanno, kāye abhisanne  jīvakena vireko kārito, vātābādhe uppanne upaṭṭhākena therena uṇhodakaṃ  pariyiṭṭha''nti.</p>
              <p>[03] ``yadi ^a^M0.0137^ea^, bhante nāgasena, tathāgato sabbaṃ  akusalaṃ jhāpetvā sabbaññutaṃ patto, tena hi bhagavato pādo  sakalikāya khato, lohitapakkhandikā ca ābādho uppannoti yaṃ  vacanaṃ, taṃ micchā. yadi tathāgatassa pādo sakalikāya khato,  lohitapakkhandikā ca ābādho uppanno, tena hi tathāgato sabbaṃ  akusalaṃ jhāpetvā sabbaññutaṃ pattoti tampi vacanaṃ micchā. natthi,  bhante, vinā kammena vedayitaṃ, sabbaṃ taṃ vedayitaṃ kammamūlakaṃ, taṃ  kammeneva vedayati, ayampi ubhato koṭiko pañho tavānuppatto, so  tayā nibbāhitabbo''ti {nibbāyitabboti (ka0)}.</p>
              <p>[03] ``na hi, mahārāja, sabbaṃ taṃ vedayitaṃ kammamūlakaṃ. aṭṭhahi,  mahārāja, kāraṇehi vedayitāni uppajjanti, yehi kāraṇehi puthū sattā  vedanā vediyanti. katamehi aṭṭhahi? vātasamuṭṭhānānipi kho,  mahārāja, idhekaccāni vedayitāni ^a^P0.0135^ea^ uppajjanti,  pittasamuṭṭhānānipi kho, mahārāja...pe0... semhasamuṭṭhānānipi kho,  mahārāja...pe0... sannipātikānipi kho, mahārāja...pe0...  utupariṇāmajānipi kho, mahārāja...pe0... visamaparihārajānipi  kho, mahārāja...pe0... opakkamikānipi kho, mahārāja...pe0...  kammavipākajānipi kho, mahārāja, idhekaccāni vedayitāni  uppajjanti. imehi kho, mahārāja, aṭṭhahi kāraṇehi puthū sattā  vedanā vedayanti. tattha ye te puggalā `satte kammaṃ vibādhatī'ti  vadeyyuṃ, te ime puggalā sattakāraṇaṃ paṭibāhanti. tesaṃ taṃ vacanaṃ  micchā''ti. ``bhante nāgasena, yañca vātikaṃ yañca pittikaṃ yañca  semhikaṃ yañca sannipātikaṃ yañca utupariṇāmajaṃ yañca  visamaparihārajaṃ ^a^V0.0138^ea^ yañca opakkamikaṃ, sabbete kammasamuṭṭhānā yeva,  kammeneva te sabbe sambhavantī''ti.</p>
              <p>[03] ``yadi, mahārāja, tepi sabbe kammasamuṭṭhānāva ābādhā  bhaveyyuṃ, na tesaṃ koṭṭhāsato lakkhaṇāni bhaveyyuṃ. vāto kho,  mahārāja, kuppamāno dasavidhena kuppati sītena uṇhena jighacchāya  vipāsāya atibhuttena ṭhānena padhānena ādhāvanena upakkamena  kammavipākena. tatra ye te nava vidhā, na te atīte, na anāgate,  vattamānake bhave uppajjanti, tasmā na vattabbā `kammasambhavā sabbā  vedanā'ti. pittaṃ, mahārāja, kuppamānaṃ tividhena kuppati sītena  uṇhena visamabhojanena. semhaṃ, mahārāja, kuppamānaṃ tividhena kuppati  sītena uṇhena annapānena. yo ^a^M0.0138^ea^ ca, mahārāja, vāto  yañca pittaṃ yañca semhaṃ, tehi tehi kopehi kuppitvā missī hutvā  sakaṃ sakaṃ vedanaṃ ākaḍḍhati. utupariṇāmajā, mahārāja, vedanā  utupariyāmena uppajjati. visamaparihārajā vedanā visamaparihārena  uppajjati. opakkamikā, mahārāja, vedanā atthi kiriyā, atthi  kammavipākā, kammavipākajā vedanā pubbe katena kammena uppajjati.  iti kho, mahārāja, appaṃ kammavipākajaṃ, bahutaraṃ avasesaṃ. tattha  bālā `sabbaṃ ^a^P0.0136^ea^ kammavipākajaṃ yevā'ti atidhāvanti.  taṃ kammaṃ na sakkā vinā buddhañāṇena vavatthānaṃ kātuṃ.</p>
              <p>[03] ``yaṃ pana, mahārāja, bhagavato pādo sakalikāya khato, taṃ  vedayitaṃ neva vātasamuṭṭhānaṃ, na pittasamuṭṭhānaṃ, na semhasamuṭṭhānaṃ, na  sannipātikaṃ, na utupariṇāmajaṃ, na visamaparihārajaṃ, na  kammavipākajaṃ, opakkamikaṃ yeva. devadatto hi, mahārāja, bahūni  jātisatasahassāni tathāgate āghātaṃ bandhi, so tena āghātena mahatiṃ  garuṃ silaṃ gahetvā `matthake pātessāmī'ti muñci, athaññe dve selā  āgantvā taṃ silaṃ tathāgataṃ asampattaṃ yeva sampaṭicchiṃsu, tāsaṃ pahārena  papaṭikā bhijjitvā bhagavato pāde patitvā ruhiraṃ {nipatitvā rudhiraṃ (syā0)} uppādesi,  kammavipākato vā, mahārāja, bhagavato esā vedanā nibbattā  kiriyato vā, tatuddhaṃ natthaññā vedanā.</p>
              <p>[03] ``yathā, mahārāja, khettaduṭṭhatāya vā bījaṃ na sambhavati  bījaduṭṭhatāya vā. evameva kho, mahārāja, kammavipākato vā  bhagavato esā vedanā nibbattā kiriyato vā, tatuddhaṃ natthaññā vedanā.</p>
              <p>[03] ``yathā ^a^V0.0139^ea^ vā pana, mahārāja, koṭṭhaduṭṭhatāya vā bhojanaṃ visamaṃ  pariṇamati āhāraduṭṭhatāya vā, evameva kho, mahārāja, kammavipākato  vā bhagavato esā vedanā nibbattā kiriyato vā, tatuddhaṃ natthaññā  vedanā. api ca, mahārāja, natthi bhagavato kammavipākajā vedanā,  natthi visamaparihārajā vedanā, avasesehi samuṭṭhānehi bhagavato vedanā  uppajjati, tāya ca pana vedanāya na sakkā bhagavantaṃ jīvitā voropetuṃ.</p>
              <p>[03] ``nipatanti ^a^M0.0139^ea^, mahārāja, imasmiṃ  cātumahābhūtike {cātummahābhūtike (sī0)} kāye iṭṭhāniṭṭhā subhāsubhavedanā. idha, mahārāja,  ākāse khitto leḍḍu mahāpathaviyā nipatati, api nu kho so,  mahārāja, leḍḍu pubbe katena mahāpathaviyā nipatī''ti? ``na hi,  bhante, natthi so, bhante, hetu mahāpathaviyā, yena hetunā mahāpathavī  kusalākusalavipākaṃ paṭisaṃvedeyya, paccuppannena ^a^P0.0137^ea^, bhante,  akammakena hetunā so leḍḍu mahāpathaviyaṃ nipatati. yathā, mahārāja,  mahāpathavī, evaṃ tathāgato daṭṭhabbo. yathā leḍḍu pubbe akatena  mahāpathaviyaṃ nipatati, evameva kho, mahārāja, tathāgatassa pubbe  akatena sā sakalikāpāde nipatitā.</p>
              <p>[03] ``idha pana, mahārāja, manussā mahāpathaviṃ bhindanti ca  khaṇanti ca, api nu kho, mahārāja, te manussā pubbe katena  mahāpathaviṃ bhindanti ca khaṇanti cā''ti? ``na hi bhante''ti.  ``evameva kho, mahārāja, yā sā sakalikā bhagavato pāde  nipatitā, na sā sakalikā pubbe katena bhagavato pāde nipatitā.  yopi, mahārāja, bhagavato lohitapakkhandikābādho uppanno, sopi  ābādho na pubbe katena uppanno, sannipātikeneva uppanno, ye keci,  mahārāja, bhagavato kāyikā ābādhā uppannā, na te kammābhinibbattā,  channaṃ etesaṃ samuṭṭhānānaṃ aññatarato nibbattā.</p>
              <p>[03] ``bhāsitampetaṃ, mahārāja, bhagavatā devātidevena  saṃyuttanikāyavaralañchake moḷiyasīvake {moliyasivake (syā0 ka0) saṃ0 ni0   4.269 passitabbaṃ} veyyākaraṇe --</p>
              <p>[03] ```pittasamuṭṭhānānipi kho, sīvaka, idhekaccāni vedayitāni  uppajjanti. sāmampi kho etaṃ, sīvaka, veditabbaṃ, yathā  pittasamuṭṭhānānipi idhekaccāni vedayitāni uppajjanti. lokassapi  kho etaṃ, sīvaka, saccasammataṃ, yathā pittasamuṭṭhānānipi idhekaccāni  vedayitāni uppajjanti. tatra, sīvaka, ye te samaṇabrāhmaṇā  evaṃvādino evaṃdiṭṭhino ``yaṃ kiñcāyaṃ purisapuggalo paṭisaṃvedeti  sukhaṃ vā dukkhaṃ vā adukkhamasukhaṃ vā, sabbaṃ taṃ pubbe katahetū''ti  ^a^V0.0140^ea^. yañca sāmaṃ ñātaṃ, tañca atidhāvanti, yañca loke saccasammataṃ, tañca  atidhāvanti. tasmā tesaṃ samaṇabrāhmaṇānaṃ micchāti vadāmi.</p>
              <p>[03] ```semhasamuṭṭhānānipi ^a^M0.0140^ea^ kho, sīvaka,  idhekaccāni vedayitāni uppajjanti. vātasamuṭṭhānānipi kho,  sīvaka...pe0... sannipātikānipi kho, sīvaka...pe0...  utupariṇāmajānipi kho, sīvaka...pe0... visamaparihārajānipi kho  ^a^P0.0138^ea^, sīvaka...pe0... opakkamikānipi kho,  sīvaka...pe0... kammavipākajānipi kho, sīvaka, idhekaccāni  vedayitāni uppajjanti. sāmampi kho etaṃ, sīvaka, veditabbaṃ, yathā  kammavipākajānipi idhekaccāni vedayitāni uppajjanti. lokassapi  kho etaṃ, sīvaka, saccasammataṃ, yathā kammavipākajānipi idhekaccāni  vedayitāni uppajjanti. tatra, sīvaka, ye te samaṇabrāhmaṇā  evaṃvādino evaṃdiṭṭhino ``yaṃ kiñcāyaṃ purisapuggalo paṭisaṃvedeti  sukhaṃ vā dukkhaṃ vā adukkhamasukhaṃ vā, sabbaṃ taṃ pubbe katahetū''ti.  yañca sāmaṃ ñātaṃ, tañca atidhāvanti, yañca loke saccasammataṃ, tañca  atidhāvanti. tasmā tesaṃ samaṇabrāhmaṇānaṃ micchāti vadāmī'''ti.</p>
              <p>[03] ``itipi, mahārāja, na sabbā vedanā kammavipākajā, sabbaṃ,  mahārāja, akusalaṃ jhāpetvā bhagavā sabbaññutaṃ pattoti evametaṃ  dhārehī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] akusalacchedanapañho aṭṭhamo. </p>
            </h4>
            <h4>
              <h4n> 9. uttarikaraṇīyapañho </h4n>
              <p>[03] 9^b^.^eb^ ``bhante nāgasena, tumhe bhaṇatha `yaṃ kiñci  karaṇīyaṃ tathāgatassa, sabbaṃ taṃ bodhiyā yeva mūle pariniṭṭhitaṃ, natthi  tathāgatassa uttariṃ karaṇīyaṃ, katassa vā paticayo'ti, idañca temāsaṃ  paṭisallānaṃ dissati. yadi, bhante nāgasena, yaṃ kiñci karaṇīyaṃ  tathāgatassa, sabbaṃ taṃ bodhiyā yeva mūle pariniṭṭhitaṃ, natthi  tathāgatassa uttariṃ karaṇīyaṃ, katassa vā paticayo, tena hi `temāsaṃ  paṭisallīno'ti yaṃ vacanaṃ, taṃ micchā. yadi temāsaṃ paṭisallīno,  tena hi `yaṃ kiñci karaṇīyaṃ, tathāgatassa, sabbaṃ taṃ bodhiyā yeva  mūle pariniṭṭhita'nti tampi vacanaṃ ^a^V0.0141^ea^ micchā ^a^M0.0141^ea^. natthi  katakaraṇīyassa paṭisallānaṃ, sakaraṇīyasseva paṭisallānaṃ ^a^P0.0139^ea^  yathā nāma byādhitasseva bhesajjena karaṇīyaṃ hoti,  abyādhitassa kiṃ bhesajjena. chātasseva bhojanena karaṇīyaṃ hoti,  achātassa kiṃ bhojanena. evameva kho, bhante nāgasena, natthi  katakaraṇīyassa paṭisallānaṃ, sakaraṇīyasseva paṭisallānaṃ. ayampi  ubhato koṭiko pañho tavānuppatto, so tayā nibbāhitabbo''ti.</p>
              <p>[03] ``yaṃ kiñci, mahārāja, karaṇīyaṃ tathāgatassa, sabbaṃ taṃ  bodhiyā yeva mūle pariniṭṭhitaṃ, natthi tathāgatassa uttariṃ karaṇīyaṃ,  katassa vā paticayo, bhagavā ca temāsaṃ paṭisallīno, paṭisallānaṃ kho,  mahārāja, bahuguṇaṃ, sabbepi tathāgatā paṭisallīyitvā sabbaññutaṃ pattā,  taṃ te sukataguṇamanussarantā paṭisallānaṃ sevanti. yathā, mahārāja,  puriso rañño santikā laddhavaro paṭiladdhabhogo taṃ  sukataguṇamanussaranto aparāparaṃ rañño upaṭṭhānaṃ eti. evameva kho,  mahārāja, sabbepi tathāgatā paṭisallīyitvā sabbaññutaṃ pattā, taṃ te  sukataguṇamanussarantā paṭisallānaṃ sevanti.</p>
              <p>[03] ``yathā vā pana, mahārāja, puriso āturo dukkhito  bāḷhagilāno bhisakkamupasevitvā sotthimanuppatto taṃ  sukataguṇamanussaranto aparāparaṃ bhisakkamupasevati. evameva kho,  mahārāja, sabbepi tathāgatā paṭisallīyitvā sabbaññutaṃ pattā, taṃ te  sukataguṇamanussarantā paṭisallānaṃ sevanti.</p>
              <p>[03] ``aṭṭhavīsati kho panime, mahārāja, paṭisallānaguṇā, ye guṇe  samanussarantā {samanupassantā (sī0 pī0)} tathāgatā paṭisallānaṃ sevanti. katame aṭṭhavīsati?  idha, mahārāja, paṭisallānaṃ paṭisallīyamānaṃ attānaṃ rakkhati, āyuṃ  vaḍḍheti, balaṃ deti, vajjaṃ pidahati, ayasamapaneti, yasamupaneti,  aratiṃ vinodeti, ratimupadahati, bhayamapaneti, vesārajjaṃ karoti,  kosajjamapaneti, vīriyamabhijaneti, rāgamapaneti, dosamapaneti,  mohamapaneti, mānaṃ nihanti, vitakkaṃ bhañjati, cittaṃ ekaggaṃ karoti,  mānasaṃ snehayati {sobhayati (sī0)}, hāsaṃ ^a^P0.0140^ea^ janeti, garukaṃ karoti,  lābhamuppādayati, namassiyaṃ karoti ^a^M0.0142^ea^, pītiṃ pāpeti,  pāmojjaṃ karoti, saṅkhārānaṃ sabhāvaṃ dassayati, bhavappaṭisandhiṃ  ugghāṭeti, sabbasāmaññaṃ deti. ime kho, mahārāja, aṭṭhavīsati  paṭisallānaguṇā, ye guṇe samanussarantā tathāgatā paṭisallānaṃ sevanti.</p>
              <p>[03] ``api ca kho, mahārāja, tathāgatā santaṃ sukhaṃ samāpattiratiṃ  anubhavitukāmā paṭisallānaṃ ^a^V0.0142^ea^ sevanti pariyositasaṅkappā. catūhi kho,  mahārāja, kāraṇehi tathāgatā paṭisallānaṃ sevanti. katamehi catūhi?  vihāraphāsutāyapi, mahārāja, tathāgatā paṭisallānaṃ sevanti,  anavajjaguṇabahulatāyapi tathāgatā paṭisallānaṃ sevanti,  asesāriyavīthitopi tathāgatā paṭisallānaṃ sevanti, sabbabuddhānaṃ  thutathomitavaṇṇitapasatthatopi tathāgatā paṭisallānaṃ sevanti. imehi  kho, mahārāja, catūhi kāraṇehi tathāgatā paṭisallānaṃ sevanti. iti  kho, mahārāja, tathāgatā paṭisallānaṃ sevanti na sakaraṇīyatāya, na  katassa vā paticayāya, atha kho guṇavisesadassāvitāya tathāgatā  paṭisallānaṃ sevantī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] uttarikaraṇīyapañho navamo. </p>
            </h4>
            <h4>
              <h4n> 10. iddhibaladassanapañho </h4n>
              <p>[03] 10^b^.^eb^ ``bhante nāgasena, bhāsitampetaṃ bhagavatā  `tathāgatassa kho, ānanda, cattāro iddhipādā bhāvitā bahulīkatā  yānīkatā vatthukatā anuṭṭhitā paricitā susamāraddhā, so  ākaṅkhamāno, ānanda, tathāgato kappaṃ vā tiṭṭheyya kappāvasesaṃ  vā'ti. puna ca bhaṇitaṃ `ito tiṇṇaṃ māsānaṃ accayena tathāgato  parinibbāyissatī'ti. yadi, bhante nāgasena, bhagavatā bhaṇitaṃ  `tathāgatassa kho, ānanda, cattāro iddhipādā bhāvitā...pe0...  kappāvasesaṃ vā'ti, tena hi temāsaparicchedo micchā. yadi, bhante,  tathāgatena bhaṇitaṃ `ito tiṇṇaṃ māsānaṃ accayena tathāgato ^a^P0.0141^ea^  parinibbāyissatī'ti, tena hi ``tathāgatassa kho, ānanda,  cattāro iddhipādā bhāvitā...pe0... kappāvasesaṃ vā'ti ^a^M0.0143^ea^  tampi vacanaṃ micchā. natthi tathāgatānaṃ aṭṭhāne gajjitaṃ.  amoghavacanā buddhā bhagavanto tathavacanā advejjhavacanā. ayampi  ubhato koṭiko pañho gambhīro sunipuṇo dunnijjhāpayo tavānuppatto,  bhindetaṃ diṭṭhijālaṃ, ekaṃse ṭhapaya, bhinda paravāda''nti.</p>
              <p>[03] ``bhāsitampetaṃ, mahārāja, bhagavatā `tathāgatassa kho, ānanda,  cattāro iddhipādā bhāvitā...pe0... kappāvasesaṃ vā'ti,  temāsaparicchedo ca bhaṇito, so ca pana kappo āyukappo vuccati.  na, mahārāja, bhagavā attano balaṃ kittayamāno evamāha, iddhibalaṃ pana  ^a^V0.0143^ea^ mahārāja, bhagavā parikittayamāno evamāha `tathāgatassa kho, ānanda,  cattāro iddhipādā bhāvitā...pe0... kappāvasesaṃ vā'ti.</p>
              <p>[03] ``yathā, mahārāja, rañño assājānīyo bhaveyya sīghagati  anilajavo, tassa rājā javabalaṃ parikittayanto  sanegamajānapadabhaṭabalabrāhmaṇagahapatikāmaccajanamajjhe evaṃ vadeyya  `ākaṅkhamāno me, bho, ayaṃ hayavaro sāgarajalapariyantaṃ mahiṃ  anuvicaritvā khaṇena idhāgaccheyyā'ti, na ca taṃ javagatiṃ tassaṃ  parisāyaṃ dasseyya, vijjati ca so javo tassa, samattho ca so  khaṇena sāgarajalapariyantaṃ mahiṃ anuvicarituṃ. evameva kho,  mahārāja, bhagavā attano iddhibalaṃ parikittayamāno evamāha, tampi  tevijjānaṃ chaḷabhiññānaṃ arahantānaṃ vimalakhīṇāsavānaṃ  devamanussānañca majjhe nisīditvā bhaṇitaṃ `tathāgatassa kho,  ānanda, cattāro iddhipādā bhāvitā bahulīkatā yānīkatā vatthukatā  anuṭṭhitā paricitā susamāraddhā, so ākaṅkhamāno, ānanda,  tathāgato kappaṃ vā tiṭṭheyya kappāvasesaṃ vā'ti. vijjati ca taṃ,  mahārāja, iddhibalaṃ bhagavato, samattho ca bhagavā iddhibalena kappaṃ vā  ṭhātuṃ kappāvasesaṃ vā, na ca bhagavā taṃ ^a^P0.0142^ea^ iddhibalaṃ  tassaṃ parisāyaṃ dasseti, anatthiko, mahārāja, bhagavā sabbabhavehi,  garahitā ca tathāgatassa sabbabhavā. bhāsitampetaṃ, mahārāja, bhagavatā  `seyyathāpi, bhikkhave, appamattakopi gūtho duggandho hoti ^a^M0.0144^ea^.  evameva kho ahaṃ, bhikkhave, appamattakampi bhavaṃ na  vaṇṇemi antamaso accharāsaṅghātamattampī'ti api nu kho, mahārāja,  bhagavā sabbabhavagatiyoniyo gūthasamaṃ disvā iddhibalaṃ nissāya bhavesu  chandarāgaṃ kareyyā''ti? ``na hi bhante''ti. ``tena hi,  mahārāja, bhagavā iddhibalaṃ parikittayamāno evarūpaṃ  buddhasīhanādamabhinadī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] iddhibaladassanapañho dasamo. </p>
              <p>[06] iddhibalavaggo paṭhamo. </p>
              <p>[06] imasmiṃ vagge dasa pañhā. </p>
            </h4>
          </h3>
          <h3>
            <h3n> 2. abhejjavaggo </h3n>
            <h4>
              <h4n> 1. khuddānukhuddakapañho </h4n>
              <p>[03] 1^b^.^eb^ ``bhante ^a^V0.0144^ea^ ^a^M0.0145^ea^ nāgasena,  bhāsitampetaṃ bhagavatā `abhiññāyāhaṃ, bhikkhave, dhammaṃ desemi no  anabhiññāyā'ti. puna ca vinayapaññattiyā evaṃ bhaṇitaṃ  `ākaṅkhamāno, ānanda, saṅgho mamaccayena khuddānukhuddakāni  sikkhāpadāni samūhanatū'ti. kiṃ nu kho, bhante nāgasena,  khuddānukhuddakāni sikkhāpadāni duppaññattāni, udāhu avatthusmiṃ  ajānitvā paññattāni, yaṃ bhagavā attano accayena khuddānukhuddakāni  sikkhāpadāni samūhanāpeti? yadi, bhante nāgasena, bhagavatā bhaṇitaṃ  `abhiññāyāhaṃ, bhikkhave, dhammaṃ desemi no anabhiññāyā'ti, tena hi  `ākaṅkhamāno, ānanda, saṅgho mamaccayena khuddānukhuddakāni  sikkhāpadāni samūhanatū'ti yaṃ vacanaṃ, taṃ micchā. yadi tathāgate  vinayapaññattiyā ^a^P0.0143^ea^ evaṃ bhaṇitaṃ `ākaṅkhamāno,  ānanda, saṅgho mamaccayena khuddānukhuddakāni sikkhāpadāni  samūhanatū'ti tena hi `abhiññāyāhaṃ, bhikkhave, dhammaṃ desemi no  anabhiññāyā'ti tampi vacanaṃ micchā. ayampi ubhato koṭiko  pañho sukhumo nipuṇo gambhīro sugambhīro dunnijjhāpayo, so  tavānuppatto, tattha te ñāṇabalavipphāraṃ dassehī''ti.</p>
              <p>[03] ``bhāsitampetaṃ, mahārāja, bhagavatā `abhiññāyāhaṃ, bhikkhave,  dhammaṃ desemi no anabhiññāyā'ti, vinayapaññattiyāpi evaṃ bhaṇitaṃ  `ākaṅkhamāno, ānanda, saṅgho mamaccayena khuddānukhuddakāni  sikkhāpadāni samūhanatū'ti, taṃ pana, mahārāja, tathāgato bhikkhū  vīmaṃsamāno āha `ukkalessanti {ukkaḍḍhissanti (sī0), ussakkissanti (syā0)}   nu kho mama sāvakā mayā vissajjāpīyamānā mamaccayena khuddānukhuddakāni   sikkhāpadāni, udāhu ādiyissantī'ti. </p>
              <p>[01] ``yathā, mahārāja, cakkavattī rājā putte evaṃ vadeyya  `ayaṃ kho, tātā, mahājanapado sabbadisāsu sāgarapariyanto, dukkaro,  tātā, tāvatakena balena dhāretuṃ, etha tumhe, tātā, mamaccayena  ^a^V0.0145^ea^ paccante paccante dese pajahathā'ti. api nu kho te, mahārāja, kumārā  pituaccayena ^a^M0.0146^ea^ hatthagate janapade sabbe te paccante  paccante dese muñceyyu''nti? ``na hi bhante, rājato {rājāno (sī0 pī0)}, bhante,  luddhatarā {laddhatarā (ka0)} kumārā rajjalobhena taduttariṃ diguṇatiguṇaṃ janapadaṃ  pariggaṇheyyuṃ {parikaḍḍheyyuṃ (sī0 pī0)}, kiṃ pana te hatthagataṃ janapadaṃ muñceyyu''nti?  ``evameva kho, mahārāja, tathāgato bhikkhū vīmaṃsamāno evamāha  `ākaṅkhamāno, ānanda, saṅgho mamaccayena khuddānukhuddakāni  sikkhāpadāni samūhanatū'ti. dukkhaparimuttiyā, mahārāja, buddhaputtā  dhammalobhena aññampi uttariṃ diyaḍḍhasikkhāpadasataṃ gopeyyuṃ, kiṃ pana  pakatipaññattaṃ sikkhāpadaṃ muñceyyu''nti?</p>
              <p>[03] ``bhante nāgasena, yaṃ bhagavā āha `khuddānukhuddakāni ^a^P0.0144^ea^  sikkhāpadānī'ti, etthāyaṃ jano sammūḷho vimatijāto  adhikato saṃsayapakkhando. katamāni tāni khuddakāni  sikkhāpadāni, katamāni anukhuddakāni sikkhāpadānīti? dukkaṭaṃ,  mahārāja, khuddakaṃ sikkhāpadaṃ, dubbhāsitaṃ anukhuddakaṃ sikkhāpadaṃ,  imāni dve khuddānukhuddakāni sikkhāpadāni, pubbakehipi, mahārāja,  mahātherehi ettha vimati uppāditā, tehipi ekajjhaṃ na kato  dhammasaṇṭhitipariyāye bhagavatā eso pañho upadiṭṭhoti.  ciranikkhittaṃ, bhante nāgasena, jinarahassaṃ ajjetarahi loke vivaṭaṃ  pākaṭaṃ kata''nti. </p>
              <p>[06] khuddānukhuddakapañho paṭhamo. </p>
            </h4>
            <h4>
              <h4n> 2. abyākaraṇīyapañho </h4n>
              <p>[03] 2^b^.^eb^ ``bhante nāgasena, bhāsitampetaṃ bhagavatā  `natthānanda tathāgatassa dhammesu ācariyamuṭṭhī'ti, puna ca therena  mālukyaputtena {māluṅkyaputtena (sī0 syā0 pī0) saṃ0 ni0  4.95; a0  ni0 1.4.257 passitabbaṃ}   pañhaṃ puṭṭho na byākāsi. eso kho, bhante nāgasena,  pañho dvayanto {dvayato (sī0)} ekantanissito bhavissati ajānanena vā guyhakaraṇena  vā. yadi, bhante nāgasena, bhagavatā bhaṇitaṃ `natthānanda tathāgatassa  dhammesu ācariyamuṭṭhī'ti, tena hi therassa mālukyaputtassa ajānantena  na ^a^M0.0147^ea^ byākataṃ. yadi jānantena na byākataṃ, tena hi  atthi tathāgatassa dhammesu ācariyamuṭṭhi. ayampi ubhato koṭiko  pañho tavānuppatto, so tayā nibbāhitabbo''ti. </p>
              <p>[01] ``bhāsitampetaṃ, mahārāja, bhagavatā `natthānanda  tathāgatassa dhammesu ācariyamuṭṭhī'ti, abyākato ^a^V0.0146^ea^ ca therena  mālukyaputtena pucchito pañho, tañca pana na ajānantena na  guyhakaraṇena. cattārimāni, mahārāja, pañhabyākaraṇāni. katamāni  cattāri? ekaṃsabyākaraṇīyo pañho vibhajjabyākaraṇīyo pañho  paṭipucchābyākaraṇīyo pañho ṭhapanīyo pañhoti.</p>
              <p>[03] ``katamo ca, mahārāja, ekaṃsabyākaraṇīyo pañho? `rūpaṃ  anicca'nti ekaṃsabyākaraṇīyo ^a^P0.0145^ea^ pañho, `vedanā  aniccā'ti...pe0... `saññā aniccā'ti...pe0... `saṅkhārā  aniccā'ti...pe0... `viññāṇaṃ anicca''nti ekaṃsabyākaraṇīyo  pañho, ayaṃ ekaṃsabyākaraṇīyo pañho.</p>
              <p>[03] ``katamo vibhajjabyākaraṇīyo pañho? `aniccaṃ pana  rūpa'nti vibhajjabyākaraṇīyo pañho, `aniccā pana  vedanā'ti...pe0... `aniccā pana saññā'ti...pe0... `aniccā pana  saṅkhārā'ti...pe0... `aniccaṃ pana viññāṇa'nti  vibhajjabyākaraṇīyo pañho, ayaṃ vibhajjabyākaraṇīyo pañho.</p>
              <p>[03] ``katamo paṭipucchābyākaraṇīyo pañho? `kiṃ nu kho  cakkhunā sabbaṃ vijānātī'ti ayaṃ paṭipucchābyākaraṇīyo pañho.</p>
              <p>[03] ``katamo ṭhapanīyo pañho? `sassato loko'ti ṭhapanīyo  pañho, `asassato loko'ti. `antavā loko'ti. `anantavā  loko'ti. `antavā ca anantavā ca loko'ti. `nevantavā  nānantavā loko'ti. `taṃ jīvaṃ taṃ sarīra'nti. `aññaṃ jīvaṃ  aññaṃ sarīra'nti. `hoti tathāgato paraṃ maraṇā'ti. `na hoti  tathāgato paraṃ maraṇā'ti. `hoti ca na ca hoti tathāgato paraṃ  maraṇā'ti. `neva hoti na na hoti tathāgato paraṃ maraṇā'ti  ṭhapanīyo pañho, ayaṃ ṭhapanīyo pañho.</p>
              <p>[03] ``bhagavā, mahārāja, therassa mālukyaputtassa taṃ ṭhapanīyaṃ pañhaṃ  na byākāsi. so pana pañho kiṃ kāraṇā ṭhapanīyo? na tassa  dīpanāya hetu ^a^M0.0148^ea^ vā kāraṇaṃ vā atthi, tasmā so  pañho ṭhapanīyo. natthi buddhānaṃ bhagavantānaṃ akāraṇamahetukaṃ  giramudīraṇa''nti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] abyākaraṇīyapañho dutiyo. </p>
            </h4>
            <h4>
              <h4n> 3. maccubhāyanābhāyanapañho </h4n>
              <p>[03] 3^b^.^eb^ ``bhante ^a^V0.0147^ea^ nāgasena, bhāsitampetaṃ bhagavatā `sabbe  tasanti daṇḍassa, sabbe bhāyanti maccuno'ti, puna bhaṇitaṃ `arahā  sabbabhayamatikkanto'ti. kiṃ nu kho, bhante nāgasena, arahā  daṇḍabhayā tasati ^a^P0.0146^ea^, niraye vā nerayikā sattā  jalitā kuthitā tattā santattā tamhā jalitaggijālakā mahānirayā  cavamānā maccuno bhāyanti. yadi, bhante nāgasena, bhagavatā bhaṇitaṃ  `sabbe tasanti daṇḍassa, sabbe bhāyanti maccuno'ti, tena hi `arahā  sabbabhayamatikkanto'ti yaṃ vacanaṃ, taṃ micchā. yadi bhagavatā bhaṇitaṃ  `arahā sabbabhayamatikkanto'ti, tena hi `sabbe tasanti daṇḍassa,  sabbe bhāyanti maccuno'ti tampi vacanaṃ micchā. ayaṃ ubhato  koṭiko pañho tavānuppatto, so tayā nibbāhitabbo''ti.</p>
              <p>[03] ``netaṃ, mahārāja, vacanaṃ bhagavatā arahante upādāya bhaṇitaṃ  `sabbe tasanti daṇḍassa, sabbe bhāyanti maccuno'ti. ṭhapito arahā  tasmiṃ vatthusmiṃ, samūhato bhayahetu arahato. ye te, mahārāja, sattā  sakilesā, yesañca adhimattā attānudiṭṭhi, ye ca sukhadukkhesu  unnatāvanatā, te upādāya bhagavatā bhaṇitaṃ `sabbe tasanti daṇḍassa,  sabbe bhāyanti maccuno'ti. arahato, mahārāja, sabbagati  upacchinnā, yoni viddhaṃsitā, paṭisandhi upahatā, bhaggā phāsukā,  samūhatā sabbabhavālayā, samucchinnā sabbasaṅkhārā, hataṃ kusalākusalaṃ,  vihatā avijjā, abījaṃ viññāṇaṃ kataṃ, daḍḍhā sabbakilesā,  ativattā lokadhammā, tasmā arahā na tasati sabbabhayehi.</p>
              <p>[03] ``idha, mahārāja, rañño cattāro mahāmattā bhaveyyuṃ anurakkhā  laddhayasā vissāsikā ṭhapitā mahati issariye ṭhāne. atha rājā  kismiñci ^a^M0.0149^ea^ deva karaṇīye samuppanne yāvatā  sakavijite sabbajanassa āṇāpeyya `sabbeva me baliṃ karontu, sādhetha  tumhe cattāro mahāmattā taṃ karaṇīya'nti. api nu kho, mahārāja,  tesaṃ catunnaṃ mahāmattānaṃ balibhayā santāso uppajjeyyā''ti? ``na  hi bhante''ti. ``kena kāraṇena mahārājā''ti. ``ṭhapitā te,  bhante, raññā uttamaṭṭhāne, natthi tesaṃ bali, samatikkantabalino te,  avasese upādāya raññā āṇāpitaṃ ^a^P0.0147^ea^ `sabbeva me  baliṃ karontū'ti. ``evameva kho, mahārāja, netaṃ vacanaṃ bhagavatā  arahante upādāya bhaṇitaṃ, ṭhapito arahā tasmiṃ vatthusmiṃ, samūhato  bhayahetu arahato, ye te, mahārāja, sattā sakilesā, yesañca adhimattā  attānudiṭṭhi, ye ca sukhadukkhesu unnatāvanatā ^a^V0.0148^ea^, te upādāya bhagavatā  bhaṇitaṃ `sabbe tasanti daṇḍassa, sabbe bhāyanti maccuno'ti. tasmā  arahā na tasati sabbabhayehī''ti.</p>
              <p>[03] ``netaṃ, bhante nāgasena, vacanaṃ sāvasesaṃ, niravasesavacanametaṃ  `sabbe'ti. tattha me uttariṃ kāraṇaṃ brūhi taṃ vacanaṃ patiṭṭhāpetu''nti.</p>
              <p>[03] ``idha, mahārāja, gāme gāmassāmiko āṇāpakaṃ āṇāpeyya  `ehi, bho āṇāpaka, yāvatā gāme gāmikā, te sabbe sīghaṃ mama  santike sannipātehī'ti. so `sādhu sāmī'ti sampaṭicchitvā  gāmamajjhe ṭhatvā tikkhattuṃ saddamanussāveyya `yāvatā gāme gāmikā,  te sabbe sīghasīghaṃ sāmino santike sannipatantū'ti. tato te  gāmikā āṇāpakassa vacanena turitaturitā sannipatitvā  gāmassāmikassa ārocenti `sannipatitā, sāmi, sabbe gāmikā, yaṃ  te karaṇīyaṃ taṃ karohī'ti. iti so, mahārāja, gāmassāmiko  kuṭipurise sannipātento sabbe gāmike āṇāpeti, te ca āṇattā na  sabbe sannipatanti, kuṭipurisā yeva sannipatanti, `ettakā yeva me  gāmikā'ti gāmassāmiko ca tathā sampaṭicchati, aññe bahutarā  anāgatā itthipurisā dāsidāsā bhatakā kammakarā gāmikā gilānā  gomahiṃsā ajeḷakā suvānā, ye anāgatā, sabbe te agaṇitā,  kuṭipurise yeva upādāya āṇāpitattā `sabbe sannipatantū'ti.  evameva kho, mahārāja, netaṃ vacanaṃ bhagavatā arahante upādāya bhaṇitaṃ,  ṭhapito arahā tasmiṃ vatthusmiṃ, samūhato bhayahetu arahato, ye te,  mahārāja, sattā sakilesā, yesañca adhimattā attānudiṭṭhi, ye  ^a^M0.0150^ea^ ca sukhadukkhesu unnatāvanatā, te upādāya bhagavatā  bhaṇitaṃ `sabbe tasanti daṇḍassa, sabbe bhāyanti maccuno'ti ^a^P0.0148^ea^.  tasmā arahā na tasati sabbabhayehi.</p>
              <p>[03] ``atthi, mahārāja, sāvasesaṃ vacanaṃ sāvaseso attho, atthi  sāvasesaṃ vacanaṃ niravaseso attho, atthi niravasesaṃ vacanaṃ sāvaseso  attho, atthi niravasesaṃ vacanaṃ niravaseso attho. tena tena attho  sampaṭicchitabbo.</p>
              <p>[03] ``pañcavidhehi, mahārāja, kāraṇehi attho sampaṭicchitabbo  āhaccapadena rasena ācariyavaṃsena {ācariyavaṃsatāya (pī0 ka0)} adhippāyā kāraṇuttariyatāya.  ettha hi ^b^āhaccapada^eb^nti suttaṃ adhippetaṃ. ^b^raso^eb^ti  suttānulomaṃ. ^b^ācariyavaṃso^eb^ti ācariyavādo.  ^b^adhippāyo^eb^ti attano mati. ^b^kāraṇuttariyatā^eb^ti imehi  ^a^V0.0149^ea^ catūhi samentaṃ {sametaṃ (sī0)} kāraṇaṃ. imehi kho, mahārāja, pañcahi kāraṇehi  attho sampaṭicchitabbo. evameso pañho suvinicchito hotī''ti.</p>
              <p>[03] ``hotu, bhante nāgasena, tathā taṃ sampaṭicchāmi. ṭhapito  hotu arahā tasmiṃ vatthusmiṃ, tasantu avasesā sattā, niraye pana  nerayikā sattā dukkhā tibbā kaṭukā vedanā vedayamānā  jalitapajjalitasabbaṅgapaccaṅgā  ruṇṇakāruññakanditaparidevitalālappitamukhā asayhatibbadukkhābhibhūtā  atāṇā asaraṇā asaraṇībhūtā anappasokāturā antimapacchimagatikā  ekantasokaparāyaṇā uṇhatikhiṇacaṇḍakharatapanatejavanto  bhīmabhayajanakaninādamahāsaddā saṃsibbitachabbidhajālāmālākulā  samantā satayojanānupharaṇaccivegā kadariyā tapanā mahānirayā  cavamānā maccuno bhāyantī''ti? ``āma, mahārājā''ti.</p>
              <p>[03] ``nanu, bhante nāgasena, nirayo ekantadukkhavedanīyo, kissa  pana te nerayikā sattā ekantadukkhavedanīyā nirayā cavamānā maccuno  bhāyanti, kissa niraye ramantī''ti? ``na te, mahārāja, nerayikā  sattā niraye ramanti, muñcitukāmāva te nirayā. maraṇasseva so {maraṇasseso (sī0 pī0)},  mahārāja, ānubhāvo, yena tesaṃ santāso uppajjatī''ti. ``etaṃ  kho, bhante nāgasena, na saddahāmi, yaṃ muccitukāmānaṃ cutiyā ^a^P0.0149^ea^  santāso uppajjatīti, hāsanīyaṃ ^a^M0.0151^ea^, bhante  nāgasena, taṃ ṭhānaṃ, yaṃ te patthitaṃ labhanti, kāraṇena maṃ saññāpehī''ti.</p>
              <p>[03] ``maraṇanti kho, mahārāja, etaṃ adiṭṭhasaccānaṃ tāsanīyaṭṭhānaṃ,  etthāyaṃ jano tasati ca ubbijjati ca. yo ca, mahārāja,  kaṇhasappassa bhāyati, so maraṇassa bhāyanto kaṇhasappassa bhāyati.  yo ca hatthissa bhāyati...pe0... sīhassa...pe0...  byagghassa...pe0... dīpissa...pe0... acchassa...pe0...  taracchassa...pe0... mahiṃsassa...pe0... gavayassa...pe0...  aggissa...pe0... udakassa...pe0... khāṇukassa...pe0... kaṇṭakassa  bhāyati. yo ca sattiyā bhāyati, so maraṇassa bhāyanto sattiyā  bhāyati. maraṇasseva so {maraṇasseso (sī0 pī0)},  mahārāja, sarasasabhāvatejo {sarasabhāvatejo (sī0 pī0)}, tassa  sarasasabhāvatejena sakilesā sattā maraṇassa tasanti bhāyanti,  muccitukāmāpi, mahārāja, nerayikā sattā maraṇassa tasanti bhāyanti.</p>
              <p>[03] ``idha, mahārāja, purisassa kāye medo gaṇṭhi uppajjeyya.  so tena rogena dukkhito upaddavā parimuccitukāmo bhisakkaṃ sallakattaṃ  āmantāpeyya. tassa vacanaṃ so bhisakko sallakatto sampaṭicchitvā  tassa rogassa uddharaṇāya upakaraṇaṃ upaṭṭhāpeyya, satthakaṃ tikhiṇaṃ  kareyya ^a^V0.0150^ea^, yamakasalākā {dahanasalākaṃ (ka0)} aggimhi pakkhipeyya, khāralavaṇaṃ nisadāya  pisāpeyya, api nu kho, mahārāja, tassa āturassa  tikhiṇasatthakacchedanena yamakasalākādahanena khāraloṇappavesanena tāso  uppajjeyyā''ti? ``āma bhante''ti. ``iti, mahārāja, tassa  āturassa rogā muccitukāmassāpi vedanābhayā santāso uppajjati.  evameva kho, mahārāja, nirayā muccitukāmānampi nerayikānaṃ sattānaṃ  maraṇabhayā santāso uppajjati.</p>
              <p>[03] ``idha, mahārāja, puriso issarāparādhiko baddho  saṅkhalikabandhanena gabbhe pakkhitto parimuccitukāmo assa, tamenaṃ  so issaro mocetukāmo pakkosāpeyya. api nu kho, mahārāja,  tassa issarāparādhikassa purisassa `katadoso ^a^P0.0150^ea^  aha'nti jānantassa issaradassanena santāso uppajjeyyā''ti?  ``āma bhante''ti. ``iti, mahārāja, tassa issarāparādhikassa  purisassa parimuccitukāmāssāpi issarabhayā santāso uppajjati.  evameva kho, mahārāja, nirayā muccitukāmānampi nerayikānaṃ sattānaṃ  maraṇabhayā santāso uppajjatī''ti.</p>
              <p>[03] ``aparampi ^a^M0.0152^ea^, bhante, uttariṃ kāraṇaṃ brūhi,  yenāhaṃ kāraṇena okappeyya''nti. ``idha, mahārāja, puriso  daṭṭhavisena āsīvisena daṭṭho bhaveyya, so tena visavikārena pateyya  uppateyya vaṭṭeyya pavaṭṭeyya, athaññataro puriso balavantena mantapadena taṃ  daṭṭhavisaṃ āsīvisaṃ ānetvā taṃ daṭṭhavisaṃ paccācamāpeyya, api nu kho,  mahārāja, tassa visagatassa purisassa tasmiṃ daṭṭhavise sappe  sotthihetu upagacchante santāso uppajjeyyā''ti? ``āma bhante''ti.  iti, mahārāja, tathārūpe ahimhi sotthihetupi upagacchante tassa  santāso uppajjati. evameva kho, mahārāja, nirayā  muccitukāmānampi nerayikānaṃ santānaṃ maraṇabhayā santāso uppajjati.  aniṭṭhaṃ, mahārāja, sabbasattānaṃ maraṇaṃ, tasmā nerayikā sattā  nirayā parimuccitukāmāpi maccuno bhāyantī''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] maccubhāyanābhāyanapañho tatiyo. </p>
            </h4>
            <h4>
              <h4n> 4. maccupāsamuttipañho </h4n>
              <p>[03] 4^b^.^eb^ ``bhante nāgasena, bhāsitampetaṃ bhagavatā -- </p>
              <p>[21] ```na ^a^V0.0151^ea^ antalikkhe na samuddamajjhe, na pabbatānaṃ vivaraṃ  pavissa. </p>
              <p>[22] na vijjatī so jagatippadeso, yatthaṭṭhito mucceyya  maccupāsā'ti.. </p>
              <p>[01] ``puna bhagavatā parittā ca uddiṭṭhā. seyyathidaṃ,  ratanasuttaṃ mettasuttaṃ khandhaparittaṃ moraparittaṃ dhajaggaparittaṃ ^a^P0.0151^ea^  āṭānāṭiyaparittaṃ aṅgulimālaparittaṃ. yadi, bhante nāgasena,  ākāsagatopi samuddamajjhagatopi  pāsādakuṭileṇaguhāpabbhāradaribilagiri vivarapabbatantaragatopi na  muccati maccupāsā, tena hi parittakammaṃ micchā. yadi parittakaraṇena  maccupāsā parimutti bhavati, tena hi `na antalikkhe...pe0...  maccupāsā'ti tampi vacanaṃ micchā. ayampi ubhato koṭiko pañho  gaṇṭhitopi gaṇṭhitaro tavānuppatto, so tayā nibbāhitabbo''ti.</p>
              <p>[03] ``bhāsitampetaṃ ^a^M0.0153^ea^, mahārāja, bhagavatā `na  antalikkhe...pe0... maccupāsā'ti, parittā ca bhagavatā uddiṭṭhā, tañca  pana sāvasesāyukassa vayasampannassa apetakammāvaraṇassa, natthi,  mahārāja, khīṇāyukassa ṭhitiyā kiriyā vā upakkamo vā.</p>
              <p>[03] ``yathā mahārāja matassa rukkhassa sukkhassa koḷāpassa  nisnehassa uparuddhajīvitassa gatāyusaṅkhārassa kumbhasahassenapi udake  ākirante allattaṃ vā pallavitaharitabhāvo vā na bhaveyya. evameva  kho, mahārāja, bhesajjaparittakammena natthi khīṇāyukassa ṭhitiyā  kiriyā vā upakkamo vā, yāni tāni, mahārāja, mahiyā osadhāni  bhesajjāni, tānipi khīṇāyukassa akiccakarāni bhavanti.  sāvasesāyukaṃ, mahārāja, vayasampannaṃ apetakammāvaraṇaṃ parittaṃ rakkhati  gopeti, tassatthāya bhagavatā parittā uddiṭṭhā.</p>
              <p>[03] ``yathā, mahārāja, kassako paripakke dhaññe mate sassanāḷe  udakappavesanaṃ vāreyya, yaṃ pana sassaṃ taruṇaṃ meghasannibhaṃ vayasampannaṃ, taṃ  udakavaḍḍhiyā vaḍḍhati. evameva kho, mahārāja, khīṇāyukassa  bhesajjaparittakiriyā ṭhapitā paṭikkhittā ^a^P0.0152^ea^, ye pana te  manussā sāvasesāyukā vayasampannā, tesaṃ atthāya parittabhesajjāni  bhaṇitāni, te parittabhesajjehi vaḍḍhantī''ti.</p>
              <p>[03] ``yadi, bhante nāgasena, khīṇāyuko marati, sāvasesāyuko  jīvati, tena hi parittabhesajjāni niratthakāni hontī''ti?  ``diṭṭhapubbo pana tayā, mahārāja, koci rogo bhesajjehi  paṭinivattito''ti? ``āma, bhante, anekasatāni diṭṭhānī''ti.  ``tena hi, mahārāja, `parittabhesajjakiriyā niratthakā'ti yaṃ vacanaṃ,  taṃ micchā bhavatī''ti.</p>
              <p>[03] ``dissanti ^a^V0.0152^ea^, bhante nāgasena, vejjānaṃ upakkamā  bhesajjapānānulepā, tena tesaṃ upakkamena rogo paṭinivattatī''ti.  ``parittānampi, mahārāja, pavattīyamānānaṃ saddo suyyati, jivhā  sukkhati, hadayaṃ byāvaṭṭati, kaṇṭho āturati. tena tesaṃ pavattena  sabbe byādhayo vūpasamanti, sabbā ītiyo apagacchantīti.</p>
              <p>[03] ``diṭṭhapubbo pana tayā, mahārāja, koci ahinā daṭṭho  mantapadena visaṃ pātīyamāno visaṃ cikkhassanto uddhamadho  ācamayamāno''ti? ``āma, bhante ^a^M0.0154^ea^, ajjetarahipi  taṃ loke vattatī''ti. ``tena hi, mahārāja, `parittabhesajjakiriyā  niratthakā'ti yaṃ vacanaṃ, taṃ micchā bhavati. kataparittañhi,  mahārāja, purisaṃ ḍaṃsitukāmo ahi na ḍaṃsati, vivaṭaṃ mukhaṃ pidahati,  corānaṃ ukkhittalaguḷampi na sambhavati, te laguḷaṃ muñcitvā pemaṃ  karonti, kupitopi hatthināgo samāgantvā uparamati,  pajjalitamahāaggikkhandhopi upagantvā nibbāyati, visaṃ halāhalampi  khāyitaṃ agadaṃ sampajjati, āhāratthaṃ vā pharati, vadhakā hantukāmā  upagantvā dāsabhūtā sampajjanti, akkantopi pāso na saṃvarati {na saṃcarati (sī0)}.</p>
              <p>[03] ``sutapubbaṃ pana tayā, mahārāja, `morassa kataparittassa  sattavassasatāni luddako nāsakkhi pāsaṃ upanetuṃ, akataparittassa taṃ  yeva divasaṃ pāsaṃ upanesī''ti ^a^P0.0153^ea^? ``āma, bhante,  suyyati, abbhuggato so saddo sadevake loke''ti. ``tena hi,  mahārāja `parittabhesajjakiriyā niratthakā'ti yaṃ vacanaṃ, taṃ micchā  bhavati.</p>
              <p>[03] ``sutapubbaṃ pana tayā, mahārāja, `dānavo bhariyaṃ  parirakkhanto samugge pakkhipitvā gilitvā kucchinā pariharati,  atheko vijjādharo tassa dānavassa mukhena pavisitvā tāya saddhiṃ  abhiramati, yadā so dānavo aññāsi, atha samuggaṃ vamitvā  vivari, saha samugge vivaṭe vijjādharo yathākāmaṃ {yena kāmaṃ (ka0)} pakkāmī''ti?  ``āma, bhante, suyyati, abbhuggato sopi saddo sadevake loke''ti.  ``nanu so, mahārāja, vijjādharo parittabalena {mantabalena (?)} gahaṇā mutto''ti.  ``āma bhante''ti. ``tena hi, mahārāja, atthi parittabalaṃ.</p>
              <p>[03] ``sutapubbaṃ pana tayā, mahārāja, `aparopi vijjādharo  bārāṇasirañño antepure mahesiyā saddhiṃ sampaduṭṭho {saṃsaṭṭho (sī0)} gahaṇappatto samāno  khaṇena adassanaṃ gato mantabalenā''ti. ``āma, bhante,  suyyatī''ti. ``nanu so, mahārāja, vijjādharo parittabalena gahaṇā  mutto''ti? ``āma bhante''ti. ``tena hi, mahārāja, atthi  parittabala''nti.</p>
              <p>[03] ``bhante ^a^V0.0153^ea^ nāgasena, `kiṃ sabbe yeva parittaṃ rakkhatī'ti?  ``ekacce, mahārāja, rakkhati, ekacce na rakkhatī''ti. ``tena  hi, bhante nāgasena, parittaṃ na sabbatthika''nti? ``api nu kho,  mahārāja, bhojanaṃ sabbesaṃ jīvitaṃ rakkhatī''ti? ``ekacce, bhante  ^a^M0.0155^ea^, rakkhati, ekacce na rakkhatī''ti. ``kiṃ  kāraṇā''ti. ``yato, bhante, ekacce taṃ yeva bhojanaṃ atibhuñjitvā  visūcikāya marantī''ti. ``tena hi, mahārāja, bhojanaṃ na sabbesaṃ  jīvitaṃ rakkhatī''ti? ``dvīhi, bhante nāgasena, kāraṇehi bhojanaṃ  jīvitaṃ harati atibhuttena vā usmādubbalatāya vā, āyudadaṃ, bhante  nāgasena, bhojanaṃ durupacārena jīvitaṃ haratī''ti. ``evameva kho,  mahārāja, parittaṃ ekacce rakkhati, ekacce na rakkhati.</p>
              <p>[03] ``tīhi, mahārāja, kāraṇehi parittaṃ na rakkhati ^a^P0.0154^ea^  kammāvaraṇena, kilesāvaraṇena, asaddahanatāya.  sattānurakkhaṇaṃ, mahārāja, parittaṃ attanā katena ārakkhaṃ jahati,  yathā, mahārāja, mātā puttaṃ kucchigataṃ poseti, hitena upacārena  janeti, janayitvā asucimalasiṅghāṇikamapanetvā uttamavarasugandhaṃ  upalimpati, so aparena samayena paresaṃ putte akkosante vā paharante  vā pahāraṃ deti. te tassa kujjhitvā parisāya ākaḍḍhitvā taṃ  gahetvā sāmino upanenti, yadi pana tassā putto aparaddho hoti  velātivatto. atha naṃ sāmino manussā ākaḍḍhayamānā  daṇḍamuggarajāṇumuṭṭhīhi tāḷenti pothenti, api nu kho, mahārāja,  tassa mātā labhati ākaḍḍhanaparikaḍḍhanaṃ gāhaṃ sāmino upanayanaṃ  kātu''nti? ``na hi bhante''ti. ``kena kāraṇena, mahārājā''ti.  ``attano, bhante, aparādhenā''ti. ``evameva kho, mahārāja,  sattānaṃ ārakkhaṃ parittaṃ attano aparādhena vañjhaṃ karotī''ti {kāretīti (sī0)}.  ``sādhu, bhante nāgasena, suvinicchito pañho, gahanaṃ agahanaṃ kataṃ,  andhakāro āloko kato, viniveṭhitaṃ diṭṭhijālaṃ, tvaṃ  gaṇivarapavaramāsajjā''ti. </p>
              <p>[06] maccupāsamuttipañho catuttho. </p>
            </h4>
            <h4>
              <h4n> 5. buddhalābhantarāyapañho </h4n>
              <p>[03] 5^b^.^eb^ ``bhante nāgasena, tumhe bhaṇatha `lābhī  tathāgato cīvarapiṇḍapātasenāsanagilānappaccayabhesajjaparikkhārāna'nti.  puna ca tathāgato pañcasālaṃ brāhmaṇagāmaṃ piṇḍāya pavisitvā  kiñcideva alabhitvā yathādhotena ^a^M0.0156^ea^ pattena nikkhantoti.  yadi, bhante nāgasena, tathāgato ^a^V0.0154^ea^ lābhī  cīvarapiṇḍapātasenāsanagilānappaccayabhesajjaparikkhārānaṃ, tena hi  pañcasālaṃ brāhmaṇagāmaṃ piṇḍāya pavisitvā kiñcideva alabhitvā  yathādhotena pattena nikkhantoti yaṃ vacanaṃ, taṃ micchā. yadi  pañcasālaṃ brāhmaṇagāmaṃ piṇḍāya pavisitvā kiñcideva alabhitvā  yathādhotena pattena nikkhanto, tena hi lābhī tathāgato  cīvarapiṇḍapātasenāsanagilānappaccayabhesajjaparikkhārānanti ^a^P0.0155^ea^  tampi vacanaṃ micchā. ayampi ubhato koṭiko pañho  sumahanto dunnibbeṭho tavānuppatto, so tayā nibbāhitabbo''ti.</p>
              <p>[03] ``lābhī, mahārāja, tathāgato  cīvarapiṇḍapātasenāsanagilānappaccayabhesajjaparikkhārānaṃ, pañcasālañca  brāhmaṇagāmaṃ piṇḍāya pavisitvā kiñcideva alabhitvā yathādhotena  pattena nikkhanto, tañca pana mārassa pāpimato kāraṇā''ti.  ``tena hi, bhante nāgasena, bhagavato gaṇanapathaṃ vītivattakappe {gaṇanapathavītivatte kappe (sī0)}  abhisaṅkhataṃ kusalaṃ kinti niṭṭhitaṃ, adhunuṭṭhitena mārena pāpimatā  tassa kusalassa balavegaṃ {taṃ kusalabalavegavipphāraṃ (sī0)} kinti pihitaṃ, tena hi, bhante nāgasena,  tasmiṃ vatthusmiṃ dvīsu ṭhānesu upavādo āgacchati, kusalatopi  akusalaṃ balavataraṃ hoti, buddhabalatopi mārabalaṃ balavataraṃ hotīti,  tena hi rukkhassa mūlatopi aggaṃ bhārataraṃ hoti,  guṇasamparikiṇṇatopi pāpiyaṃ balavataraṃ hotī''ti. ``na, mahārāja,  tāvatakena kusalatopi akusalaṃ balavataraṃ nāma hoti, na buddhabalatopi  mārabalaṃ balavataraṃ nāma hoti. api cettha kāraṇaṃ icchitabbaṃ.</p>
              <p>[03] ``yathā, mahārāja, puriso rañño cakkavattissa madhuṃ vā  madhupiṇḍikaṃ vā aññaṃ vā upāyanaṃ abhihareyya, tamenaṃ rañño dvārapālo  evaṃ vadeyya `akālo, bho, ayaṃ rañño dassanāya, tena hi, bho, tava  upāyanaṃ gahetvā sīghasīghaṃ paṭinivatta, pure tava rājā daṇḍaṃ  dhāressatī'ti {mā te rājā daṇḍaṃ pāpeyyāti (sī0)}. tato so puriso daṇḍabhayā tasito ubbiggo taṃ  upāyanaṃ ādāya sīghasīghaṃ paṭinivatteyya, api nu kho so,  mahārāja, rājā cakkavattī tāvatakena upāyanavikalamattakena dvārapālato  dubbalataro nāma hoti ^a^M0.0157^ea^, aññaṃ vā pana kiñci  upāyanaṃ na labheyyā''ti? ``na hi, bhante, issāpakato so, bhante,  dvārapālo upāyanaṃ nivāresi, aññena pana dvārena satasahassaguṇampi  rañño upāyanaṃ upetī''ti ^a^P0.0156^ea^. ``evameva kho,  mahārāja, issāpakato māro pāpimā pañcasālake brāhmaṇagahapatike  anvāvisi, aññāni pana anekāni devatāsatasahassāni amataṃ dibbaṃ  ojaṃ gahetvā upagatāni `bhagavato kāye ojaṃ odahissāmā'ti  bhagavantaṃ namassamānāni pañjalikāni ṭhitānī''ti.</p>
              <p>[03] ``hotu, bhante nāgasena, sulabhā bhagavato cattāro paccayā loke  uttamapurisassa, yācitova ^a^V0.0155^ea^ bhagavā devamanussohi cattāro paccaye  paribhuñjati, api ca kho pana mārassa yo adhippāyo, so tāvatakena  siddho, yaṃ so bhagavato bhojanassa antarāyamakāsi. ettha me,  bhante, kaṅkhā na chijjati, vimatijātohaṃ tattha saṃsayapakkhando. na  me tattha mānasaṃ pakkhandati, yaṃ tathāgatassa arahato sammāsambuddhassa  sadevake loke aggapuggalavarassa kusalavarapuññasambhavassa asamasamassa  anupamassa appaṭisamassa chavakaṃ lāmakaṃ parittaṃ pāpaṃ anariyaṃ vipannaṃ  māro lābhantarāyamakāsī''ti.</p>
              <p>[03] ``cattāro kho, mahārāja, antarāyā adiṭṭhantarāyo uddissa  katantarāyo upakkhaṭantarāyo paribhogantarāyoti. tattha katamo  adiṭṭhantarāyo? anodissa adassanena anabhisaṅkhataṃ koci  antarāyaṃ karoti `kiṃ parassa dinnenā'ti, ayaṃ adiṭṭhantarāyo nāma.</p>
              <p>[03] ``katamo uddissa katantarāyo? idhekaccaṃ puggalaṃ upadisitvā  uddissa bhojanaṃ paṭiyattaṃ hoti, taṃ koci antarāyaṃ karoti, ayaṃ  uddissa katantarāyo nāma.</p>
              <p>[03] ``katamo upakkhaṭantarāyo? idha yaṃ kiñci upakkhaṭaṃ hoti  appaṭiggahitaṃ, tattha koci antarāyaṃ karoti, ayaṃ upakkhaṭantarāyo  nāma.</p>
              <p>[03] ``katamo paribhogantarāyo? idha yaṃ kiñci paribhogaṃ, tattha  koci antarāyaṃ karoti, ayaṃ paribhogantarāyo nāma. ime kho,  mahārāja, cattāro antarāyā.</p>
              <p>[03] ``yaṃ pana māro pāpimā pañcasālake brāhmaṇagahapatike  anvāvisi, taṃ neva bhagavato paribhogaṃ na upakkhaṭaṃ na uddissakataṃ,  anāgataṃ ^a^P0.0157^ea^ asampattaṃ adassanena ^a^M0.0158^ea^  antarāyaṃ kataṃ, taṃ pana nekassa bhagavato yeva, atha kho ye te tena  samayena nikkhantā abbhāgatā, sabbepi te taṃ divasaṃ bhojanaṃ na  labhiṃsu, nāhaṃ taṃ, mahārāja, passāmi sadevake loke samārake sabrahmake  sassamaṇabrāhmaṇiyā pajāya sadevamanussāya, yo tassa bhagavato  uddissa kataṃ upakkhaṭaṃ paribhogaṃ antarāyaṃ kareyya. sace koci  issāya uddissa kataṃ upakkhaṭaṃ paribhogaṃ antarāyaṃ kareyya, phaleyya  tassa muddhā satadhā vā sahassadhā vā.</p>
              <p>[03] ``cattārome, mahārāja, tathāgatassa kenaci anāvaraṇīyā guṇā.  katame cattāro? lābho, mahārāja, bhagavato uddissa kato  upakkhaṭo na sakkā kenaci antarāyaṃ kātuṃ; sarīrānugatā ^a^V0.0156^ea^, mahārāja,  bhagavato byāmappabhā na sakkā kenaci antarāyaṃ kātuṃ; sabbaññutaṃ,  mahārāja, bhagavato ñāṇaratanaṃ na sakkā kenaci antarāyaṃ kātuṃ;  jīvitaṃ, mahārāja, bhagavato na sakkā kenaci antarāyaṃ kātuṃ. ime  kho, mahārāja, cattāro tathāgatassa kenaci anāvaraṇīyā guṇā,  sabbepete, mahārāja, guṇā ekarasā arogā akuppā aparūpakkamā  aphusāni kiriyāni. adassanena, mahārāja, māro pāpimā  nilīyitvā pañcasālake brāhmaṇagahapatike anvāvisi.</p>
              <p>[03] ``yathā, mahārāja, rañño paccante dese visame adassanena  nilīyitvā corā panthaṃ dūsenti. yadi pana rājā te core  passeyya, api nu kho te corā sotthiṃ labheyyu''nti? ``na hi,  bhante, pharasunā phālāpeyya satadhā vā sahassadhā vā''ti. ``evameva  kho, mahārāja, adassanena māro pāpimā nilīyitvā pañcasālake  brāhmaṇagahapatike anvāvisi.</p>
              <p>[03] ``yathā vā pana, mahārāja, itthī sapatikā adassanena  nilīyitvā parapurisaṃ sevati, evameva kho, mahārāja, adassanena  māro pāpimā nilīyitvā pañcasālake brāhmaṇagahapatike anvāvisi.  yadi, mahārāja, ^a^P0.0158^ea^ itthī sāmikassa sammukhā  parapurisaṃ sevati, api nu kho sā itthī sotthiṃ labheyyā''ti?  ``na hi, bhante, haneyyāpi taṃ, bhante, sāmiko vadheyyāpi bandheyyāpi  dāsittaṃ vā upaneyyā''ti. ``evameva kho, mahārāja, adassanena  māro pāpimā nilīyitvā pañcasālake brāhmaṇagahapatike anvāvisi.  yadi, mahārāja, māro pāpimā bhagavato uddissa kataṃ upakkhaṭaṃ  paribhogaṃ antarāyaṃ ^a^M0.0159^ea^ kareyya, phaleyya tassa muddhā  satadhā vā sahassadhā vā''ti. ``evametaṃ, bhante nāgasena,  corikāya kataṃ mārena pāpimatā, nilīyitvā māro pāpimā  pañcasālake brāhmaṇagahapatike anvāvisi. sace so, bhante, māro  pāpimā bhagavato uddissa kataṃ upakkhaṭaṃ paribhogaṃ antarāyaṃ kareyya,  muddhā vāssa phaleyya satadhā vā sahassadhā vā, kāyo vāssa bhusamuṭṭhi  viya vikireyya, sādhu, bhante nāgasena, evametaṃ tathā  sampaṭicchāmī''ti. </p>
              <p>[06] buddhalābhantarāyapañho pañcamo. </p>
            </h4>
            <h4>
              <h4n> 6. apuññapañho </h4n>
              <p>[03] 6^b^.^eb^ ``bhante ^a^V0.0157^ea^ nāgasena, tumhe bhaṇatha `yo  ajānanto pāṇātipātaṃ karoti, so balavataraṃ apuññaṃ pasavatī'ti.  puna ca bhagavatā vinayapaññattiyā bhaṇitaṃ `anāpatti ajānantassā'ti.  yadi, bhante nāgasena, ajānitvā pāṇātipātaṃ karonto balavataraṃ  apuññaṃ pasavati, tena hi `anāpatti ajānantassā'ti yaṃ vacanaṃ, taṃ  micchā. yadi anāpatti ajānantassa, tena hi `ajānitvā  pāṇātipātaṃ karonto balavataraṃ apuññaṃ pasavatī'ti tampi vacanaṃ  micchā. ayampi ubhato koṭiko pañho duruttaro duratikkamo  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `yo ajānanto  pāṇātipātaṃ karoti, so balavataraṃ apuññaṃ pasavatī'ti. puna ca  vinayapaññattiyā bhagavatā bhaṇitaṃ `anāpatti ajānantassā'ti. tattha  atthantaraṃ atthi. katamaṃ atthantaraṃ ^a^P0.0159^ea^? atthi,  mahārāja, āpatti saññāvimokkhā, atthi āpatti nosaññāvimokkhā.  yāyaṃ, mahārāja, āpatti saññāvimokkhā, taṃ āpattiṃ ārabbha  bhagavatā bhaṇitaṃ `anāpatti ajānantassā''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] apuññapañho chaṭṭho. </p>
            </h4>
            <h4>
              <h4n> 7. bhikkhusaṅghapariharaṇapañho </h4n>
              <p>[03] 7^b^.^eb^ ``bhante ^a^M0.0160^ea^ nāgasena, bhāsitampetaṃ  bhagavatā `tathāgatassa kho, ānanda, na evaṃ hoti ``ahaṃ  bhikkhusaṅghaṃ pariharissāmī'''ti vā, ``mamuddesiko  bhikkhusaṅgho''ti vā'ti. puna ca metteyyassa bhagavato sabhāvaguṇaṃ  paridīpayamānena bhagavatā evaṃ bhaṇitaṃ ``so anekasahassaṃ  bhikkhusaṅghaṃ pariharissati, seyyathāpi ahaṃ etarahi anekasataṃ  bhikkhusaṅghaṃ pariharāmī''ti. yadi, bhante nāgasena, bhagavatā bhaṇitaṃ  `tathāgatassa kho, ānanda, na evaṃ hoti ``ahaṃ bhikkhusaṅghaṃ  pariharissāmī''ti vā, ``mamuddesiko bhikkhusaṅgho''ti vā'ti, tena  hi anekasataṃ bhikkhusaṅghaṃ pariharāmīti yaṃ vacanaṃ, taṃ micchā.  yadi tathāgatena bhaṇitaṃ `so anekasahassaṃ ^a^V0.0158^ea^ bhikkhusaṅghaṃ  pariharissati, seyyathāpi ahaṃ etarahi anekasataṃ bhikkhusaṅghaṃ  pariharāmī'ti, tena hi tathāgatassa kho, ānanda, na evaṃ hoti  `ahaṃ bhikkhusaṅghaṃ pariharissāmī'ti vā, `mamuddesiko  bhikkhusaṅgho'ti vāti tampi vacanaṃ micchā, ayampi ubhato koṭiko  pañho tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `tathāgatassa kho, ānanda,  na evaṃ hoti ``ahaṃ bhikkhusaṅghaṃ pariharissāmī''ti vā,  ``mamuddesiko bhikkhusaṅgho''ti vā'ti. puna ca metteyyassāpi  bhagavato sabhāvaguṇaṃ paridīpayamānena bhagavatā bhaṇitaṃ `so  anekasahassaṃ bhikkhusaṅghaṃ pariharissati, seyyathāpi ahaṃ etarahi  anekasataṃ bhikkhusaṅghaṃ pariharāmī'ti. etasmiñca, mahārāja, pañhe  eko attho sāvaseso, eko attho niravaseso. na, mahārāja,  tathāgato parisāya anugāmiko, parisā pana tathāgatassa anugāmikā  ^a^P0.0160^ea^. sammuti, mahārāja, esā `aha'nti `mamā'ti, na  paramattho eso, vigataṃ, mahārāja, tathāgatassa pemaṃ, vigato sineho,  `mayha'ntipi tathāgatassa gahaṇaṃ natthi, upādāya pana avassayo hoti.</p>
              <p>[03] ``yathā, mahārāja, pathavī bhūmaṭṭhānaṃ sattānaṃ patiṭṭhā hoti  upassayaṃ, pathaviṭṭhā cete sattā, na ca mahāpathaviyā `mayhete'ti  apekkhā hoti, evameva kho, mahārāja, tathāgato sabbasattānaṃ patiṭṭhā  hoti ^a^M0.0161^ea^ upassayaṃ, tathāgataṭṭhā {tathāgatapatiṭṭhā eva (sī0)} cete sattā, na ca  tathāgatassa `mayhete'ti apekkhā hoti. yathā vā pana, mahārāja,  mahatimahāmegho abhivassanto tiṇarukkhapasumanussānaṃ vuḍḍhiṃ deti  santatiṃ anupāleti. vuṭṭhūpajīvino cete sattā sabbe, na ca  mahāmeghassa `mayhete'ti apekkhā hoti. evameva kho, mahārāja,  tathāgato sabbasattānaṃ kusaladhamme janeti anupāleti, satthūpajīvino  cete sattā sabbe, na ca tathāgatassa `mayhete'ti apekkhā hoti. taṃ  kissa hetu? attānudiṭṭhiyā pahīnattā''ti.</p>
              <p>[03] ``sādhu, bhante nāgasena, sunibbeṭhito pañho bahuvidhehi  kāraṇehi, gambhīro uttānīkato, gaṇṭhi bhinno, gahanaṃ agahanaṃ kataṃ,  andhakāro āloko kato, bhaggā paravādā, jinaputtānaṃ cakkhuṃ  uppādita''nti. </p>
              <p>[06] bhikkhusaṅghapariharaṇapañho sattamo. </p>
            </h4>
            <h4>
              <h4n> 8. abhejjaparisapañho </h4n>
              <p>[03] 8^b^.^eb^ ``bhante ^a^V0.0159^ea^ nāgasena, tumhe bhaṇatha `tathāgato  abhejjapariso'ti, puna ca bhaṇatha `devadattena ekappahāraṃ pañca  bhikkhusatāni bhinnānī'ti. yadi, bhante nāgasena, tathāgato  abhejjapariso, tena hi devadattena ekappahāraṃ pañca bhikkhusatāni  bhinnānīti yaṃ vacanaṃ, taṃ micchā. yadi devadattena ekappahāraṃ pañca  bhikkhusatāni ^a^P0.0161^ea^ bhinnāni, tena hi `tathāgato  abhejjapariso'ti tampi vacanaṃ micchā. ayampi ubhato koṭiko  pañho tavānuppatto, gambhīro dunniveṭhiyo, gaṇṭhitopi gaṇṭhitaro,  etthāyaṃ jano āvaṭo nivuto ovuto pihito pariyonaddho, ettha tava  ñāṇabalaṃ dassehi paravādesū''ti.</p>
              <p>[03] ``abhejjapariso, mahārāja, tathāgato, devadattena ca ekappahāraṃ  pañca bhikkhusatāni bhinnāni, tañca pana bhedakassa balena, bhedake  vijjamāne natthi, mahārāja, abhejjaṃ nāma. bhedake sati mātāpi  puttena bhijjati, puttopi mātarā bhijjati, pitāpi puttena bhijjati,  puttopi pitarā bhijjati, bhātāpi bhaginiyā bhijjati, bhaginīpi  bhātarā bhijjati, sahāyopi ^a^M0.0162^ea^ sahāyena bhijjati,  nāvāpi nānādārusaṅghaṭitā ūmivegasampahārena bhijjati, rukkhopi  madhukappasampannaphalo anilabalavegābhihato bhijjati, suvaṇṇampi  jātimantaṃ {jātarūpampi (sī0)} lohena bhijjati. api ca, mahārāja, neso adhippāyo  viññūnaṃ, nesā buddhānaṃ adhimutti, neso paṇḍitānaṃ chando `tathāgato  bhejjapariso'ti. api cettha kāraṇaṃ atthi, yena kāraṇena tathāgato  vuccati `abhejjapariso'ti. katamaṃ ettha kāraṇaṃ? tathāgatassa,  mahārāja, katena adānena vā appiyavacanena vā anatthacariyāya vā  asamānattatāya vā yato kutoci cariyaṃ carantassapi parisā bhinnāti  na sutapubbaṃ, tena kāraṇena tathāgato vuccati `abhejjapariso'ti.  tayāpetaṃ, mahārāja, ñātabbaṃ `atthi kiñci navaṅge buddhavacane  suttāgataṃ, iminā nāma kāraṇena bodhisattassa katena tathāgatassa  parisā bhinnā'ti? ``natthi bhante, no cetaṃ loke dissati nopi  suyyati. sādhu, bhante nāgasena, evametaṃ tathā sampaṭicchāmī''ti. </p>
              <p>[06] abhejjaparisapañho aṭṭhamo. </p>
              <p>[06] abhejjavaggo dutiyo. </p>
              <p>[06] imasmiṃ vagge aṭṭha pañhā. </p>
            </h4>
          </h3>
          <h3>
            <h3n> 3. paṇāmitavaggo </h3n>
            <h4>
              <h4n> 1. seṭṭhadhammapañho </h4n>
              <p>[03] 1^b^.^eb^ ``bhante ^a^V0.0160^ea^ ^a^P0.0162^ea^ ^a^M0.0163^ea^  nāgasena, bhāsitampetaṃ bhagavatā `dhammo hi, vāseṭṭha, seṭṭho janetasmiṃ  diṭṭhe ceva dhamme abhisamparāye cā'ti. puna ca `upāsako gihī  sotāpanno pihitāpāyo diṭṭhippatto viññātasāsano bhikkhuṃ vā  sāmaṇeraṃ vā puthujjanaṃ abhivādeti paccuṭṭhetī'ti. yadi, bhante  nāgasena, bhagavatā bhaṇitaṃ `dhammo hi, vāseṭṭha, seṭṭho janetasmiṃ diṭṭhe  ceva dhamme abhisamparāye cā'ti, tena hi `upāsako gihī sotāpanno  pihitāpāyo diṭṭhippatto viññātasāsano bhikkhuṃ vā sāmaṇeraṃ vā  puthujjanaṃ abhivādeti paccuṭṭhetī'ti yaṃ vacanaṃ, taṃ micchā. yadi  `upāsako gihī sotāpanno pihitāpāyo diṭṭhippatto viññātasāsano  bhikkhuṃ vā sāmaṇeraṃ vā puthujjanaṃ abhivādeti paccuṭṭheti', tena hi  `dhammo hi, vāseṭṭha, seṭṭho janetasmiṃ diṭṭhe ceva dhamme abhisamparāye  cāti tampi vacanaṃ micchā. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `dhammo hi, vāseṭṭha, seṭṭho  janetasmiṃ diṭṭhe ceva dhamme abhisamparāye cā'ti, `upāsako ca gihī  sotāpanno pihitāpāyo diṭṭhippatto viññātasāsano bhikkhuṃ vā  sāmaṇeraṃ vā puthujjanaṃ abhivādeti paccuṭṭheti'. tattha pana kāraṇaṃ  atthi. katamaṃ taṃ kāraṇaṃ?</p>
              <p>[03] ``vīsati kho panime, mahārāja, samaṇassa samaṇakaraṇā  dhammā dve ca liṅgāni, yehi samaṇo  abhivādanapaccuṭṭhānasamānanapūjanāraho hoti. katame vīsati samaṇassa  samaṇakaraṇā dhammā dve ca liṅgāni? seṭṭho   {seṭṭhabhūmisayo (sī0 syā0), seṭṭho yamo (pī0)} dhammārāmo, aggo  niyamo, cāro vihāro saṃyamo saṃvaro khanti soraccaṃ ekattacariyā  ekattābhirati paṭisallānaṃ hiriottappaṃ vīriyaṃ appamādo  sikkhāsamādānaṃ {sikkhāpadhānaṃ (sī0 syā0), sukkāvadānaṃ (ka0)}   uddeso paripucchā sīlādiabhirati nirālayatā  sikkhāpadapāripūritā, kāsāvadhāraṇaṃ ^a^V0.0161^ea^, bhaṇḍubhāvo ^a^P0.0163^ea^.  ime kho ^a^M0.0164^ea^, mahārāja, vīsati samaṇassa samaṇakaraṇā  dhammā dve ca liṅgāni. ete guṇe bhikkhu samādāya vattati, so  tesaṃ dhammānaṃ anūnattā paripuṇṇattā sampannattā samannāgatattā  asekkhabhūmiṃ arahantabhūmiṃ okkamati, seṭṭhaṃ bhūmantaraṃ okkamati,  arahattāsannagatoti arahati upāsako sotāpanno bhikkhuṃ puthujjanaṃ  abhivādetuṃ paccuṭṭhātuṃ.</p>
              <p>[03] ```khīṇāsavehi so sāmaññaṃ upagato, natthi me so  samayo'ti {taṃ sāmañña''nti (?)} arahati upāsako sotāpanno bhikkhuṃ puthujjanaṃ abhivādetuṃ  paccuṭṭhātuṃ.</p>
              <p>[03] ```aggaparisaṃ so upagato, nāhaṃ taṃ ṭhānaṃ upagato'ti  arahati upāsako sotāpanno bhikkhuṃ puthujjanaṃ abhivādetuṃ paccuṭṭhātuṃ.</p>
              <p>[03] ```labhati so pātimokkhuddesaṃ sotuṃ, nāhaṃ taṃ labhāmi  sotu'nti arahati upāsako sotāpanno bhikkhuṃ puthujjanaṃ abhivādetuṃ  paccuṭṭhātuṃ.</p>
              <p>[03] ```so aññe pabbājeti upasampādeti jinasāsanaṃ vaḍḍheti,  ahametaṃ na labhāmi kātu'nti arahati upāsako sotāpanno bhikkhuṃ  puthujjanaṃ abhivādetuṃ paccuṭṭhātuṃ.</p>
              <p>[03] ```appamāṇesu so sikkhāpadesu samattakārī, nāhaṃ tesu  vattāmī'ti arahati upāsako sotāpanno bhikkhuṃ puthujjanaṃ abhivādetuṃ  paccuṭṭhātuṃ.</p>
              <p>[03] ```upagato so samaṇaliṅgaṃ, buddhādhippāye ṭhito, tenāhaṃ  liṅgena dūramapagato'ti arahati upāsako sotāpanno bhikkhuṃ puthujjanaṃ  abhivādetuṃ paccuṭṭhātuṃ.</p>
              <p>[03] ```parūḷhakacchalomo so anañjitāmaṇḍito  anulittasīlagandho, ahaṃ pana maṇḍanavibhūsanābhirato'ti arahati  upāsako sotāpanno bhikkhuṃ puthujjanaṃ abhivādetuṃ paccuṭṭhātuṃ.</p>
              <p>[03] ``api ca, mahārāja, `ye te vīsati samaṇakaraṇā dhammā dve  ca liṅgāni, sabbepete dhammā bhikkhussa saṃvijjanti, so yeva te  dhamme dhāreti, aññepi tattha sikkhāpeti, so me āgamo  ^a^V0.0162^ea^ sikkhāpanañca natthī'ti arahati ^a^M0.0165^ea^ upāsako sotāpanno  bhikkhuṃ puthujjanaṃ abhivādetuṃ paccuṭṭhātuṃ ^a^P0.0164^ea^.</p>
              <p>[03] ``yathā, mahārāja, rājakumāro purohitassa santike vijjaṃ  adhīyati, khattiyadhammaṃ sikkhati, so aparena samayena abhisitto  ācariyaṃ abhivādeti paccuṭṭheti `sikkhāpako me aya'nti, evameva  kho, mahārāja, `bhikkhu sikkhāpako vaṃsadharo'ti arahati upāsako  sotāpanno bhikkhuṃ puthujjanaṃ abhivādetuṃ paccuṭṭhātuṃ.</p>
              <p>[03] ``api ca, mahārāja, imināpetaṃ pariyāyena jānāhi  bhikkhubhūmiyā mahantataṃ asamavipulabhāvaṃ. yadi, mahārāja, upāsako  sotāpanno arahattaṃ sacchikaroti, dveva tassa gatiyo bhavanti anaññā  tasmiṃ yeva divase parinibbāyeyya vā, bhikkhubhāvaṃ vā upagaccheyya.  acalā hi sā, mahārāja, pabbajjā, mahatī accuggatā, yadidaṃ  bhikkhubhūmī''ti. ``ñāṇagato, bhante nāgasena, pañho sunibbeṭhito  balavatā atibuddhinā tayā, na yimaṃ pañhaṃ samattho añño evaṃ  viniveṭhetuṃ aññatra tavādisena buddhimatā''ti. </p>
              <p>[06] seṭṭhadhammapañho paṭhamo. </p>
            </h4>
            <h4>
              <h4n> 2. sabbasattahitapharaṇapañho </h4n>
              <p>[03] 2^b^.^eb^ ``bhante nāgasena, tumhe bhaṇatha `tathāgato  sabbasattānaṃ ahitamapanetvā hitamupadahatī'ti. puna ca bhaṇatha  ^b^aggikkhandhūpame^eb^ dhammapariyāye bhaññamāne `saṭṭhimattānaṃ bhikkhūnaṃ  uṇhaṃ lohitaṃ mukhato uggata'nti. aggikkhandhūpamaṃ, bhante,  dhammapariyāyaṃ desentena tathāgatena saṭṭhimattānaṃ bhikkhūnaṃ hitamapanetvā  ahitamupadahitaṃ. yadi, bhante nāgasena, tathāgato sabbasattānaṃ  ahitamapanetvā hitamupadahati, tena hi aggikkhandhūpame dhammapariyāye  bhaññamāne saṭṭhimattānaṃ bhikkhūnaṃ uṇhaṃ lohitaṃ mukhato uggatanti yaṃ  vacanaṃ, taṃ micchā. yadi aggikkhandhūpame dhammapariyāye bhaññamāne  saṭṭhimattānaṃ bhikkhūnaṃ uṇhaṃ lohitaṃ mukhato uggataṃ, tena ^a^P0.0165^ea^  hi tathāgato sabbasattānaṃ ahitamapanetvā hitamupadahatīti  tampi vacanaṃ micchā. ayampi ubhato koṭiko pañho tavānuppatto,  so tayā nibbāhitabbo''ti.</p>
              <p>[03] ``tathāgato ^a^V0.0163^ea^ ^a^M0.0166^ea^, mahārāja, sabbasattānaṃ  ahitamapanetvā hitamupadahati, aggikkhandhūpame dhammapariyāye bhaññamāne  saṭṭhimattānaṃ bhikkhūnaṃ uṇhaṃ lohitaṃ mukhato uggataṃ, tañca pana na  tathāgatassa katena, tesaṃ yeva attano katenā''ti.</p>
              <p>[03] ``yadi, bhante nāgasena, tathāgato aggikkhandhūpamaṃ  dhammapariyāyaṃ na bhāseyya, api nu tesaṃ uṇhaṃ lohitaṃ mukhato  uggaccheyyāti, na hi, mahārāja, micchāpaṭipannānaṃ tesaṃ bhagavato  dhammapariyāyaṃ sutvā pariḷāho kāye uppajji, tena tesaṃ pariḷāhena  uṇhaṃ lohitaṃ mukhato uggata''nti. ``tena hi, bhante nāgasena,  tathāgatasseva katena tesaṃ uṇhaṃ lohitaṃ mukhato uggataṃ, tathāgato yeva  tattha adhikāro tesaṃ nāsanāya, yathā nāma, bhante nāgasena, ahi  vammikaṃ paviseyya, athaññataro paṃsukāmo puriso vammikaṃ bhinditvā  paṃsuṃ hareyya, tassa paṃsuharaṇena vammikassa susiraṃ pidaheyya, atha  tattheva so assāsaṃ alabhamāno mareyya, nanu so, bhante, ahi tassa  purisassa katena maraṇappatto''ti. ``āma mahārājā''ti.  ``evameva kho, bhante nāgasena, tathāgato yeva tattha adhikāro tesaṃ  nāsanāyā''ti.</p>
              <p>[03] ``tathāgato, mahārāja, dhammaṃ desayamāno anunayappaṭighaṃ na  karoti, anunayappaṭighavippamutto dhammaṃ deseti, evaṃ dhamme desīyamāne  ye tattha sammāpaṭipannā, te bujjhanti. ye pana micchāpaṭipannā, te  patanti. yathā, mahārāja, purisassa ambaṃ vā jambuṃ vā madhukaṃ vā  cālayamānassa yāni tattha phalāni sārāni daḷhabandhanāni, tāni  tattheva accutāni tiṭṭhanti, yāni tattha phalāni pūtivaṇṭamūlāni  dubbalabandhanāni, tāni ^a^P0.0166^ea^ patanti. evameva kho,  mahārāja, tathāgato dhammaṃ desayamāno anunayappaṭighaṃ na karoti,  anunayappaṭighavippamutto dhammaṃ deseti, evaṃ dhamme desīyamāne ye tattha  sammāpaṭipannā, te bujjhanti. ye pana micchāpaṭipannā, te patanti.</p>
              <p>[03] ``yathā vā pana, mahārāja, kassako dhaññaṃ ropetukāmo khettaṃ  kasati, tassa kasantassa anekasatasahassāni tiṇāni maranti.  evameva kho, mahārāja, tathāgato paripakkamānase satte bodhento {bodhetuṃ (sī0)}   anunayappaṭighavippamutto ^a^M0.0167^ea^ dhammaṃ deseti, evaṃ dhamme  desīyamāne ye tattha sammāpaṭipannā, te bujjhanti. ye pana  micchāpaṭipannā, te tiṇāni viya maranti.</p>
              <p>[03] ``yathā vā pana, mahārāja, manussā rasahetu yantena ucchuṃ  pīḷayanti, tesaṃ ucchuṃ pīḷayamānānaṃ ye tattha yantamukhagatā kimayo,  te pīḷiyanti. evameva kho, mahārāja, tathāgato ^a^V0.0164^ea^ paripakkamānase  satte bodhento dhammayantamabhipīḷayati {dhammayantamatipīḷayati (ka0)}, ye tattha micchāpaṭipannā, te  kimī viya marantī''ti.</p>
              <p>[03] ``nanu, bhante nāgasena, te bhikkhū tāya dhammadesanāya  patitā''ti? ``api nu kho, mahārāja, tacchako rukkhaṃ   tacchanto {rakkhanto (sī0 pī0} ujukaṃ parisuddhaṃ karotī''ti? ``na hi, bhante, vajjanīyaṃ apanetvā  tacchako rukkhaṃ ujukaṃ parisuddhaṃ karotī''ti. ``evameva kho,  mahārāja, tathāgato parisaṃ rakkhanto na sakkoti bodhaneyye {abodhanīye (syā0)} satte  bodhetuṃ, micchāpaṭipanne pana satte apanetvā bodhaneyye satte bodheti,  attakatena pana te, mahārāja, micchāpaṭipannā patanti.</p>
              <p>[03] ``yathā, mahārāja, kadalī veḷu assatarī attajena {attajena phalena (sī0)} haññati,  evameva kho, mahārāja, ye te micchāpaṭipannā, te attakatena haññanti  patanti.</p>
              <p>[03] ``yathā, mahārāja, corā attakatena cakkhuppāṭanaṃ sūlāropanaṃ  sīsacchedanaṃ pāpuṇanti, evameva kho, mahārāja, ye te micchāpaṭipannā,  te attakatena haññanti patanti ^a^P0.0167^ea^ {jinasāsanā patanti (sī0 pī0)}. yesaṃ, mahārāja,  saṭṭhimattānaṃ bhikkhūnaṃ uṇhaṃ lohitaṃ mukhato uggataṃ, tesaṃ taṃ neva  bhagavato katena, na paresaṃ katena, atha kho attano yeva katena. </p>
              <p>[01] ``yathā, mahārāja, puriso sabbajanassa amataṃ dadeyya,  te taṃ amataṃ asitvā arogā dīghāyukā sabbītito {sabbītiyā (sī0)} parimucceyyuṃ,  athaññataro puriso durupacārena taṃ asitvā maraṇaṃ pāpuṇeyya, api nu  kho so, mahārāja, amatadāyako puriso tatonidānaṃ kiñci apuññaṃ  āpajjeyyā''ti? ``na hi, bhante''ti. ``evameva kho, mahārāja,  tathāgato dasasahassiyā lokadhātuyā devamanussānaṃ amataṃ dhammadānaṃ  ^a^M0.0168^ea^ deti, ye te sattā bhabbā, te dhammāmatena bujjhanti.  ye pana te sattā abhabbā, te dhammāmatena haññanti patanti. bhojanaṃ,  mahārāja, sabbasattānaṃ jīvitaṃ rakkhati, tamekacce bhuñjitvā  visūcikāya maranti, api nu kho so, mahārāja, bhojanadāyako  puriso tatonidānaṃ kiñci apuññaṃ āpajjeyyā''ti? ``na hi,  bhante''ti. ``evameva kho, mahārāja, tathāgato dasasahassiyā  lokadhātuyā devamanussānaṃ amataṃ dhammadānaṃ deti, ye te sattā bhabbā,  te dhammāmatena bujjhanti. ye pana te sattā abhabbā, te dhammāmatena  haññanti patantī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] sabbasattahitapharaṇapañho dutiyo. </p>
            </h4>
            <h4>
              <h4n> 3. vatthaguyhanidassanapañho </h4n>
              <p>[03] 3^b^.^eb^ ``bhante ^a^V0.0165^ea^ nāgasena, bhāsitampetaṃ tathāgatena -- </p>
              <p>[21] ```kāyena saṃvaro sādhu {dha0 pa0 361}, sādhu vācāya saṃvaro. </p>
              <p>[22] manasā saṃvaro sādhu, sādhu sabbattha saṃvaro'ti..</p>
              <p>[03] ``puna ca tathāgato catunnaṃ parisānaṃ majjhe nisīditvā purato  devamanussānaṃ selassa brāhmaṇassa kosohitaṃ vatthaguyhaṃ dassesi.  yadi, bhante nāgasena, bhagavatā ^a^P0.0168^ea^ bhaṇitaṃ `kāyena  saṃvaro sādhū'ti, tena hi selassa brāhmaṇassa kosohitaṃ vatthaguyhaṃ  dassesīti yaṃ vacanaṃ, taṃ micchā. yadi selassa brāhmaṇassa  kosohitaṃ vatthaguyhaṃ dasseti, tena hi `kāyena saṃvaro sādhū'ti tampi  vacanaṃ micchā. ayampi ubhato koṭiko pañho tavānuppatto, so  tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `kāyena saṃvaro sādhū'ti,  selassa ca brāhmaṇassa kosohitaṃ vatthaguyhaṃ dassitaṃ. yassa kho,  mahārāja, tathāgate kaṅkhā uppannā, tassa bodhanatthāya bhagavā iddhiyā  tappaṭibhāgaṃ kāyaṃ dasseti, so yeva taṃ pāṭihāriyaṃ passatī''ti. </p>
              <p>[01] ``ko ^a^M0.0169^ea^ panetaṃ, bhante nāgasena,  saddahissati, yaṃ parisagato eko yeva taṃ guyhaṃ passati, avasesā  tattheva vasantā na passantīti. iṅgha me tvaṃ tattha kāraṇaṃ upadisa,  kāraṇena maṃ saññāpehī''ti. ``diṭṭhapubbo pana tayā, mahārāja,  koci byādhito puriso parikiṇṇo ñātimittehī''ti. ``āma  bhante''ti. ``api nu kho sā, mahārāja, parisā passatetaṃ vedanaṃ,  yāya so puriso vedanāya vedayatī''ti. ``na hi bhante, attanā  yeva so, bhante, puriso vedayatī''ti. ``evameva kho, mahārāja,  yasseva tathāgate kaṅkhā uppannā, tasseva tathāgato bodhanatthāya  iddhiyā tappaṭibhāgaṃ kāyaṃ dasseti, so yeva taṃ pāṭihāriyaṃ passati.</p>
              <p>[03] ``yathā vā pana, mahārāja, kañcideva purisaṃ bhūto āviseyya,  api nu kho sā, mahārāja, parisā passati taṃ bhūtāgamana''nti?  ``na hi, bhante, so yeva āturo tassa bhūtassa āgamanaṃ passatī''ti.  ``evameva kho, mahārāja, yasseva tathāgate kaṅkhā uppannā,  tasseva ^a^V0.0166^ea^ tathāgato bodhanatthāya iddhiyā tappaṭibhāgaṃ kāyaṃ dasseti, so  yeva taṃ pāṭihāriyaṃ passatī''ti.</p>
              <p>[03] ``dukkaraṃ, bhante nāgasena, bhagavatā kataṃ, yaṃ ekassapi  adassanīyaṃ, taṃ dassentenā''ti. ``na, mahārāja, bhagavā guyhaṃ  dassesi ^a^P0.0169^ea^, iddhiyā pana chāyaṃ dassesī''ti.  ``chāyāyapi, bhante, diṭṭhāya diṭṭhaṃ yeva hoti guyhaṃ, yaṃ disvā niṭṭhaṃ  gato''ti. ``dukkarañcāpi, mahārāja, tathāgato karoti bodhaneyye  satte bodhetuṃ. yadi, mahārāja, tathāgato kiriyaṃ hāpeyya, bodhaneyyā  sattā na bujjheyyuṃ. yasmā ca kho, mahārāja, yogaññū tathāgato  bodhaneyye satte bodhetuṃ, tasmā tathāgato yena yena yogena bodhaneyyā  bujjhanti, tena tena yogena bodhaneyye bodheti.</p>
              <p>[03] ``yathā, mahārāja, bhisakko sallakatto yena yena bhesajjena  āturo arogo hoti, tena tena bhesajjena āturaṃ upasaṅkamati,  vamanīyaṃ vameti, virecanīyaṃ vireceti, anulepanīyaṃ anulimpeti,  anuvāsanīyaṃ anuvāseti. evameva kho, mahārāja, tathāgato yena  yena yogena bodhaneyyā sattā bujjhanti, tena tena yogena bodheti.</p>
              <p>[03] ``yathā ^a^M0.0170^ea^ vā pana, mahārāja, itthī mūḷhagabbhā  bhisakkassa adassanīyaṃ guyhaṃ dasseti, evameva kho, mahārāja,  tathāgato bodhaneyye satte bodhetuṃ adassanīyaṃ guyhaṃ iddhiyā chāyaṃ  dassesi. natthi, mahārāja, adassanīyo nāma okāso puggalaṃ  upādāya. yadi, mahārāja, koci bhagavato hadayaṃ disvā bujjheyya,  tassapi bhagavā yogena hadayaṃ dasseyya, yogaññū, mahārāja, tathāgato  desanākusalo.</p>
              <p>[03] ``nanu, mahārāja, tathāgato therassa nandassa adhimuttiṃ  jānitvā taṃ devabhavanaṃ netvā devakaññāyo dassesi `imināyaṃ  kulaputto bujjhissatī'ti, tena ca so kulaputto bujjhi. iti kho,  mahārāja, tathāgato anekapariyāyena subhanimittaṃ hīḷento garahanto  jigucchanto tassa bodhanahetu kakuṭapādiniyo accharāyo dassesi.  evampi tathāgato yogaññū desanākusalo.</p>
              <p>[03] ``puna caparaṃ, mahārāja, tathāgato therassa cūḷapanthakassa  bhātarā nikkaḍḍhitassa dukkhitassa dummanassa upagantvā sukhumaṃ  coḷakhaṇḍaṃ adāsi `imināyaṃ kulaputto bujjhissatī'ti ^a^V0.0167^ea^, so ^a^P0.0170^ea^  ca kulaputto tena kāraṇena jinasāsane vasībhāvaṃ pāpuṇi.  evampi, mahārāja, tathāgato yogaññū desanākusalo.</p>
              <p>[03] ``puna caparaṃ, mahārāja, tathāgato brāhmaṇassa mogharājassa yāva  tatiyaṃ pañhaṃ puṭṭho na byākāsi `evamimassa kulaputtassa māno  upasamissati, mānūpasamā abhisamayo bhavissatī'ti, tena ca tassa  kulaputtassa māno upasami, mānūpasamā so brāhmaṇo chasu abhiññāsu  vasībhāvaṃ pāpuṇi. evampi, mahārāja, tathāgato yogaññū  desanākusalo''ti.</p>
              <p>[03] ``sādhu, bhante nāgasena, sunibbeṭhito pañho bahuvidhehi  kāraṇehi, gahanaṃ agahanaṃ kataṃ, andhakāro āloko kato, gaṇṭhi  bhinno, bhaggā paravādā, jinaputtānaṃ cakkhuṃ tayā uppāditaṃ,  nippaṭibhānā titthiyā, tvaṃ gaṇivarapavaramāsajjā''ti. </p>
              <p>[06] vatthaguyhanidassanapañho tatiyo. </p>
            </h4>
            <h4>
              <h4n> 4. pharusavācābhāvapañho </h4n>
              <p>[03] 4^b^.^eb^ ``bhante ^a^M0.0171^ea^ nāgasena,  bhāsitampetaṃ therena sāriputtena dhammasenāpatinā `parisuddhavacīsamācāro  āvuso tathāgato, natthi tathāgatassa vacīduccaritaṃ, yaṃ tathāgato  rakkheyya `mā me idaṃ paro aññāsī'ti. puna ca tathāgato therassa  sudinnassa kalandaputtassa aparādhe pārājikaṃ paññapento pharusāhi  vācāhi moghapurisavādena samudācari, tena ca so thero  moghapurisavādena maṅkucittavasena rundhitattā vippaṭisārī nāsakkhi  ariyamaggaṃ paṭivijjhituṃ. yadi, bhante nāgasena,  parisuddhavacīsamācāro tathāgato, natthi tathāgatassa vacīduccaritaṃ, tena  hi tathāgatena therassa sudinnassa kalandaputtassa aparādhe  moghapurisavādena samudāciṇṇanti yaṃ vacanaṃ, taṃ micchā. yadi  bhagavatā therassa sudinnassa kalandaputtassa aparādhe moghapurisavādena  ^a^P0.0171^ea^ samudāciṇṇaṃ, tena hi parisuddhavacīsamācāro  tathāgato, natthi tathāgatassa vacīduccaritanti tampi vacanaṃ micchā.  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ, mahārāja, therena sāriputtena dhammasenāpatinā  `parisuddhavacīsamācāro āvuso ^a^V0.0168^ea^ tathāgato, natthi tathāgatassa  vacīduccaritaṃ, yaṃ tathāgato rakkheyya `mā me idaṃ paro aññāsī'ti.  āyasmato ca sudinnassa kalandaputtassa aparādhe pārājikaṃ  paññapentena bhagavatā moghapurisavādena samudāciṇṇaṃ, tañca pana  aduṭṭhacittena asārambhena yāthāvalakkhaṇena. kiñca tattha  yāthāvalakkhaṇaṃ, yassa, mahārāja, puggalassa imasmiṃ attabhāve  catusaccābhisamayo na hoti, tassa purisattanaṃ moghaṃ aññaṃ kayiramānaṃ  aññena sambhavati, tena vuccati `moghapuriso'ti. iti, mahārāja,  bhagavatā āyasmato sudinnassa kalandaputtassa satāvavacanena  samudāciṇṇaṃ, no abhūtavādenā''ti.</p>
              <p>[03] ``sabhāvampi, bhante nāgasena, yo akkosanto bhaṇati, tassa  mayaṃ kahāpaṇaṃ daṇḍaṃ dhārema, aparādho yeva so vatthuṃ nissāya visuṃ  vohāraṃ ācaranto akkosatī''ti. ``atthi pana, mahārāja, sutapubbaṃ  ^a^M0.0172^ea^ tayā khalitassa abhivādanaṃ vā paccuṭṭhānaṃ vā sakkāraṃ  vā upāyanānuppadānaṃ vā''ti? ``na hi, bhante, yato kutoci yattha  katthaci khalito, so paribhāsanāraho hoti tajjanāraho,  uttamaṅgampissa chindanti hanantipi bandhantipi ghātentipi  jhāpentipī''ti {jāpentipīti (sī0 pī0)}. ``tena hi, mahārāja, bhagavatā kiriyā yeva katā,  no akiriyā''ti.</p>
              <p>[03] ``kiriyampi, bhante nāgasena, kurumānena patirūpena kātabbaṃ  anucchavikena, savanenapi, bhante nāgasena, tathāgatassa sadevako loko  ottappati hiriyati bhiyyo dassanena tatuttariṃ upasaṅkamanena  payirupāsanenā''ti. ``api ^a^P0.0172^ea^ nu kho, mahārāja,  tikicchako abhisanne kāye kupite dose sinehanīyāni bhesajjāni  detī''ti? ``na hi, bhante, tiṇhāni lekhanīyāni bhesajjāni  detī''ti. ``evameva kho, mahārāja, tathāgato  sabbakilesabyādhivūpasamāya anusiṭṭhiṃ deti, pharusāpi, mahārāja,  tathāgatassa vācā satte sinehayati, muduke karoti. yathā, mahārāja,  uṇhampi udakaṃ yaṃ kiñci sinehanīyaṃ sinehayati, mudukaṃ karoti,  evameva kho, mahārāja, pharusāpi tathāgatassa vācā atthavatī hoti  karuṇāsahagatā. yathā, mahārāja, pituvacanaṃ puttānaṃ atthavantaṃ hoti  karuṇāsahagataṃ, evameva kho, mahārāja, pharusāpi tathāgatassa vācā  atthavatī hoti karuṇāsahagatā. pharusāpi, mahārāja, tathāgatassa  vācā sattānaṃ kilesappahānā {kilesappahānāya (sī0)} hoti. yathā, mahārāja, duggandhampi  gomuttaṃ pītaṃ virasampi agadaṃ khāyitaṃ sattānaṃ byādhiṃ hanati, evameva  kho, mahārāja, pharusāpi tathāgatassa vācā atthavatī karuṇāsahagatā.  yathā, mahārāja, mahantopi tūlapuñjo {tūlapicu (sī0 syā0)} parassa kāye nipatitvā rujaṃ  na karoti, evameva kho, mahārāja, pharusāpi tathāgatassa ^a^V0.0169^ea^  vācā na kassaci dukkhaṃ uppādetī''ti. ``suvinicchito, bhante nāgasena,  pañho bahūhi kāraṇehi, sādhu, bhante nāgasena, evametaṃ tathā  sampaṭicchāmī''ti. </p>
              <p>[06] pharusavācābhāvapañho catuttho. </p>
            </h4>
            <h4>
              <h4n> 5. rukkhācetanābhāvapañho </h4n>
              <p>[03] 5^b^.^eb^ ``bhante ^a^M0.0173^ea^ nāgasena,  bhāsitampetaṃ tathāgatena -- </p>
              <p>[21] ```acetanaṃ brāhmaṇa assuṇantaṃ, jāno ajānantamimaṃ  palāsaṃ. </p>
              <p>[22] āraddhavīriyo dhuvaṃ appamatto, sukhaseyyaṃ pucchasi  kissa hetū'ti {jā0 1.4.25}..</p>
              <p>[03] puna ^a^P0.0173^ea^ ca bhaṇitaṃ -- </p>
              <p>[21] ```iti phandanarukkhopi, tāvade ajjhabhāsatha. </p>
              <p>[22] mayhampi vacanaṃ atthi, bhāradvāja suṇohi me'ti {jā0 1.13.20}..</p>
              <p>[03] ``yadi, bhante nāgasena, rukkho acetano, tena hi phandanena  rukkhena bhāradvājena saha sallapitanti yaṃ vacanaṃ, taṃ micchā. yadi  phandanena rukkhena bhāradvājena saddhiṃ sallapitaṃ, tena hi rukkho  acetanoti tampi vacanaṃ micchā. ayampi ubhato koṭiko pañho  tavānuppato, so tayā nibbāhitabbo''ti. </p>
              <p>[01] ``bhāsitampetaṃ, mahārāja, bhagavatā `rukkho  acetano'ti, phandanena ca rukkhena bhāradvājena saddhiṃ sallapitaṃ, tañca  pana vacanaṃ lokasamaññāya bhaṇitaṃ. natthi, mahārāja, acetanassa  rukkhassa sallāpo nāma, api ca, mahārāja, tasmiṃ rukkhe  adhivatthāya devatāyetaṃ adhivacanaṃ rukkhoti, rukkho sallapatīti cesā  lokapaṇṇatti, yathā, mahārāja, sakaṭaṃ dhaññassa paripūritaṃ  dhaññasakaṭanti jano voharati, na ca taṃ dhaññamayaṃ sakaṭaṃ, rukkhamayaṃ  sakaṭaṃ, tasmiṃ sakaṭe dhaññassa pana ākiritattā dhaññasakaṭanti jano  voharati, evameva kho, mahārāja, na rukkho sallapati, rukkho  acetano, yā pana tasmiṃ rukkhe adhivatthā devatā, tassā yeva taṃ  adhivacanaṃ rukkhoti, rukkho sallapatīti cesā lokapaṇṇatti.</p>
              <p>[03] ``yathā ^a^V0.0170^ea^ vā pana, mahārāja, dadhiṃ manthayamāno takkaṃ manthemīti  voharati, na taṃ takkaṃ, yaṃ so mantheti, dadhiṃ yeva so manthento takkaṃ  manthemīti voharati, evameva kho, mahārāja, na rukkho sallapati,  rukkho acetano ^a^M0.0174^ea^. yā pana tasmiṃ rukkhe adhivatthā  devatā, tassāyeva taṃ adhivacanaṃ rukkhoti, rukkho sallapatīti cesā  lokapaṇṇatti.</p>
              <p>[03] ``yathā vā pana, mahārāja, asantaṃ sādhetukāmo santaṃ  sādhemīti voharati ^a^P0.0174^ea^, asiddhaṃ siddhanti voharati,  evamesā lokasamaññā, evameva kho, mahārāja, na rukkho sallapati,  rukkho acetano. yā pana tasmiṃ rukkhe adhivatthā devatā,  tassāyeva taṃ adhivacanaṃ rukkhoti, rukkho sallapatīti cesā  lokapaṇṇatti, yāya, mahārāja, lokasamaññāya jano voharati,  tathāgatopi tāyeva lokasamaññāya sattānaṃ dhammaṃ desetī''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] rukkhācetanābhāvapañho pañcamo. </p>
            </h4>
            <h4>
              <h4n> 6. piṇḍapātamahapphalapañho </h4n>
              <p>[03] 6^b^.^eb^ ``bhante nāgasena, bhāsitampetaṃ  dhammasaṅgītikārakehi therehi -- </p>
              <p>[21] ```cundassa bhattaṃ bhuñjitvā, kammārassāti me sutaṃ. </p>
              <p>[22] ābādhaṃ samphusī dhīro, pabāḷhaṃ māraṇantika'nti {dī0 ni0 2.190}.. </p>
              <p>[01] ``puna ca bhagavatā bhaṇitaṃ `dveme, ānanda, piṇḍapātā  samasamaphalā samavipākā ativiya aññehi piṇḍapātehi mahapphalatarā  ca mahānisaṃsatarā ca. katame dve? yañca piṇḍapātaṃ paribhuñjitvā  tathāgato anuttaraṃ sammāsambodhiṃ abhisambujjhi, yañca piṇḍapātaṃ  paribhuñjitvā tathāgato anupādisesāya nibbānadhātuyā parinibbāyati.  ime dve piṇḍapātā samasamaphalā samavipākā, ativiya aññehi  piṇḍapātehi mahapphalatarā ca mahānisaṃsatarā cā'ti. yadi, bhante  nāgasena, bhagavato cundassa bhattaṃ bhuttāvissa {bhuñjitvā (sī0)} kharo ābādho uppanno,  pabāḷhā ca vedanā pavattā māraṇantikā, tena hi `dveme, ānanda,  piṇḍapātā samasamaphalā samavipākā ativiya aññehi piṇḍapātehi  mahapphalatarā ca mahānisaṃsatarā cā'ti yaṃ vacanaṃ, taṃ micchā. yadi  dveme piṇḍapātā ^a^V0.0171^ea^ samasamaphalā samavipākā ativiya aññehi  piṇḍapātehi mahapphalatarā ca ^a^M0.0175^ea^ mahānisaṃsatarā ca, tena  hi bhagavato cundassa bhattaṃ bhuttāvissa {bhuñjitvā (sī0)} kharo ābādho uppanno,  pabāḷhā ca vedanā pavattā māraṇantikāti tampi vacanaṃ micchā.  kiṃnu kho, bhante nāgasena, so piṇḍapāto visagatatāya mahapphalo,  roguppādakatāya mahapphalo ^a^P0.0175^ea^, āyuvināsakatāya  mahapphalo, bhagavato jīvitaharaṇatāya mahapphalo? tattha me kāraṇaṃ  brūhi paravādānaṃ niggahāya, etthāyaṃ jano sammūḷho lobhavasena  atibahuṃ khāyitena lohitapakkhandikā uppannāti. ayampi ubhato  koṭiko pañho tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, dhammasaṅgītikārakehi therehi -- </p>
              <p>[21] ```cundassa bhattaṃ bhuñjitvā, kammārassāti me sutaṃ. </p>
              <p>[22] ābādhaṃ samphusī dhīro, pabāḷhaṃ māraṇantika'nti..</p>
              <p>[03] ``bhagavatā ca bhaṇitaṃ `dveme, ānanda, piṇḍapātā samasamaphalā  samavipākā ativiya aññehi piṇḍapātehi mahapphalatarā ca  mahānisaṃsatarā ca. katame dve? yañca piṇḍapātaṃ paribhuñjitvā  tathāgato anuttaraṃ sammāsambodhiṃ abhisambujjhi, yañca piṇḍapātaṃ  paribhuñjitvā tathāgato anupādisesāya nibbānadhātuyā   parinibbāyati {parinibbāyi (sī0)},  ime dve piṇḍapātā samasamaphalā samavipākā, ativiya aññehi  piṇḍapātehi mahapphalatarā ca mahānisaṃsatarā cā'ti.</p>
              <p>[03] ``so pana piṇḍapāto bahuguṇo anekānisaṃso. devatā,  mahārāja, haṭṭhā pasannamānasā `ayaṃ bhagavato pacchimo piṇḍapāto'ti  dibbaṃ ojaṃ sūkaramaddave ākiriṃsu. tañca pana sammāpākaṃ lahupākaṃ {bahupākaṃ (sī0)}   manuññaṃ bahurasaṃ jaṭṭharaggitejassa hitaṃ. na, mahārāja, tatonidānaṃ  bhagavato koci anuppanno rogo uppanno, api ca, mahārāja, bhagavato  pakatidubbale sarīre khīṇe āyusaṅkhāre uppanno rogo bhiyyo  abhivaḍḍhi.</p>
              <p>[03] ``yathā, mahārāja, pakatiyā jalamāno aggi aññasmiṃ  upādāne dinne bhiyyo pajjalati, evameva kho, mahārāja, bhagavato  pakatidubbale sarīre khīṇe āyusaṅkhāre uppanno rogo bhiyyo  abhivaḍḍhi.</p>
              <p>[03] ``yathā ^a^P0.0176^ea^ vā pana, mahārāja, soto ^a^M0.0176^ea^  pakatiyā sandamāno abhivuṭṭhe mahāmeghe bhiyyo mahogho  ^a^V0.0172^ea^ udakavāhako hoti, evameva kho, mahārāja, bhagavato pakatidubbale  sarīre khīṇe āyusaṅkhāre uppanno rogo bhiyyo abhivaḍḍhi.</p>
              <p>[03] ``yathā vā pana, mahārāja, pakatiyā abhisannadhātu kucchi  aññasmiṃ ajjhoharite bhiyyo āyameyya {āmayeyya (sī0)}, evameva kho, mahārāja,  bhagavato pakatidubbale sarīre khīṇe āyusaṅkhāre uppanno rogo  bhiyyo abhivaḍḍhi, natthi, mahārāja, tasmiṃ piṇḍapāte doso, na ca  tassa sakkā dosaṃ āropetu''nti.</p>
              <p>[03] ``bhante nāgasena, kena kāraṇena te dve piṇḍapātā samasamaphalā  samavipākā ativiya aññehi piṇḍapātehi mahapphalatarā ca  mahānisaṃsatarā cā''ti? ``dhammānumajjanasamāpattivasena, mahārāja,  te dve piṇḍapātā samasamaphalā samavipākā ativiya aññehi  piṇḍapātehi mahapphalatarā ca mahānisaṃsatarā cā''ti.</p>
              <p>[03] ``bhante nāgasena, katamesaṃ dhammānaṃ anumajjanasamāpattivasena te  dve piṇḍapātā samasamaphalā samavipākā ativiya aññehi piṇḍapātehi  mahapphalatarā ca mahānisaṃsatarā cā''ti? ``navannaṃ, mahārāja,  anupubbavihārasamāpattīnaṃ anulomappaṭilomasamāpajjanavasena te dve  piṇḍapātā samasamaphalā samavipākā ativiya aññehi piṇḍapātehi  mahapphalatarā ca mahānisaṃsatarā cā''ti.</p>
              <p>[03] ``bhante nāgasena, dvīsu yeva divasesu adhimattaṃ tathāgato  navānupubbavihārasamāpattiyo anulomappaṭilomaṃ samāpajjī''ti?  ``āma, mahārājā''ti. ``acchariyaṃ, bhante nāgasena, abbhutaṃ bhante  nāgasena. yaṃ imasmiṃ buddhakkhette asadisaṃ paramadānaṃ, tampi imehi  dvīhi piṇḍapātehi agaṇitaṃ. acchariyaṃ, bhante nāgasena, abbhutaṃ,  bhante nāgasena. yāva mahantā navānupubbavihārasamāpattiyo, yatra hi  nāma navānupubbavihārasamāpattivasena ^a^P0.0177^ea^ dānaṃ  mahapphalataraṃ hoti mahānisaṃsatarañca. sādhu, bhante nāgasena, evametaṃ  tathā sampaṭicchāmī''ti. </p>
              <p>[06] piṇḍapātamahapphalapañho chaṭṭho. </p>
            </h4>
            <h4>
              <h4n> 7. buddhapūjanapañho </h4n>
              <p>[03] 7^b^.^eb^ ``bhante ^a^V0.0173^ea^ ^a^M0.0177^ea^ nāgasena,  bhāsitampetaṃ tathāgatena `abyāvaṭā tumhe, ānanda, hotha tathāgatassa  sarīrapūjāyā'ti. puna ca bhaṇitaṃ -- </p>
              <p>[21] ```pūjetha naṃ pūjaniyassa dhātuṃ. </p>
              <p>[22] evaṃ karā saggamito gamissathā'ti..</p>
              <p>[03] ``yadi, bhante nāgasena, tathāgatena bhaṇitaṃ `abyāvaṭā tumhe,  ānanda, hotha tathāgatassa sarīrapūjāyā'ti, tena hi `pūjetha naṃ  pūjaniyassa dhātuṃ, evaṃ karā saggamito gamissathā'ti yaṃ vacanaṃ, taṃ  micchā. yadi tathāgatena bhaṇitaṃ `pūjetha naṃ pūjaniyassa dhātuṃ, evaṃ  karā saggamito gamissathā'ti, tena hi `abyāvaṭā tumhe ānanda,  hotha tathāgatassa sarīrapūjāyā'ti tampi vacanaṃ micchā. ayampi  ubhato koṭiko pañho tavānuppatto, so tayā nibbāhitabbo''ti. </p>
              <p>[01] ``bhāsitampetaṃ, mahārāja, bhagavatā `abyāvaṭā tumhe,  ānanda, hotha tathāgatassa sarīrapūjāyā'ti, puna ca bhaṇitaṃ `pūjetha  naṃ pūjaniyassa dhātuṃ, evaṃ karā saggamito gamissathā'ti, tañca pana  na sabbesaṃ jinaputtānaṃ yeva ārabbha bhaṇitaṃ `abyāvaṭā tumhe,  ānanda, hotha tathāgatassa sarīrapūjāyā'ti. akammaṃ hetaṃ, mahārāja,  jinaputtānaṃ ^a^P0.0178^ea^ yadidaṃ pūjā, sammasanaṃ saṅkhārānaṃ,  yoniso manasikāro, satipaṭṭhānānupassanā, ārammaṇasāraggāho,  kilesayuddhaṃ, sadatthamanuyuñjanā, etaṃ jinaputtānaṃ karaṇīyaṃ, avasesānaṃ  devamanussānaṃ pūjā karaṇīyā.</p>
              <p>[03] ``yathā, mahārāja, mahiyā rājaputtānaṃ  hatthiassarathadhanutharulekhamuddāsikkhākhaggamantasuti-  sammutiyuddhayujjhāpanakiriyā karaṇīyā, avasesānaṃ puthuvessasuddānaṃ  kasi vaṇijjā gorakkhā karaṇīyā, evameva kho, mahārāja, akammaṃ  hetaṃ jinaputtānaṃ yadidaṃ pūjā, sammasanaṃ saṅkhārānaṃ, yoniso  manasikāro, satipaṭṭhānānupassanā, ārammaṇasāraggāho, kilesayuddhaṃ,  sadatthamanuyuñjanā, etaṃ jinaputtānaṃ karaṇīyaṃ, avasesānaṃ devamanussānaṃ  pūjā karaṇīyā.</p>
              <p>[03] ``yathā vā pana, mahārāja, brāhmaṇamāṇavakānaṃ iruvedaṃ yajuvedaṃ  sāmavedaṃ athabbaṇavedaṃ lakkhaṇaṃ ^a^V0.0174^ea^ itihāsaṃ purāṇaṃ nighaṇḍu keṭubhaṃ  akkharappabhedaṃ padaṃ veyyākaraṇaṃ bhāsamaggaṃ uppātaṃ supinaṃ nimittaṃ  chaḷaṅgaṃ candaggāhaṃ ^a^M0.0178^ea^ sūriyaggāhaṃ sukkarāhucaritaṃ  uḷuggahayuddhaṃ {oḷuggahayuddhaṃ (ka0)} devadundubhissaraṃ   okkanti ukkāpātaṃ bhūmikammaṃ {bhūmikampaṃ (sī0 pī0)} disādāhaṃ  bhummantalikkhaṃ jotisaṃ lokāyatikaṃ sācakkaṃ migacakkaṃ antaracakkaṃ  missakuppādaṃ sakuṇarutaravitaṃ {sakuṇarutaṃ (sī0)} sikkhā karaṇīyā, avasesānaṃ  puthuvessasuddānaṃ kasi vaṇijjā gorakkhā karaṇīyā, evameva kho,  mahārāja, akammaṃ hetaṃ jinaputtānaṃ yadidaṃ pūjā, sammasanaṃ  saṅkhārānaṃ, yoniso manasikāro, satipaṭṭhānānupassanā,  ārammaṇasāraggāho, kilesayuddhaṃ, sadatthamanuyuñjanā, etaṃ jinaputtānaṃ  karaṇīyaṃ, avasesānaṃ devamanussānaṃ pūjā karaṇīyā, tasmā, mahārāja,  tathāgato `mā ime akamme yuñjantu, kamme ime ^a^P0.0179^ea^  yuñjantū'ti āha `abyāvaṭā tumhe, ānanda, hotha tathāgatassa  sarīrapūjāyā'ti. yadetaṃ, mahārāja, tathāgato na bhaṇeyya,  pattacīvarampi attano pariyādāpetvā bhikkhū buddhapūjaṃ yeva kareyyu''nti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] buddhapūjanapañho sattamo. </p>
            </h4>
            <h4>
              <h4n> 8. pādasakalikāhatapañho </h4n>
              <p>[03] 8^b^.^eb^ ``bhante nāgasena, tumhe bhaṇatha `bhagavato  gacchantassa ayaṃ acetanā mahāpathavī ninnaṃ unnamati, unnataṃ  onamatī'ti, puna ca bhaṇatha `bhagavato pādo sakalikāya khato'ti.  yā sā sakalikā bhagavato pāde patitā, kissa pana sā sakalikā  bhagavato pādā na nivattā. yadi, bhante nāgasena, bhagavato  gacchantassa ayaṃ acetanā mahāpathavī ninnaṃ unnamati, unnataṃ onamati,  tena hi `bhagavato pādo sakalikāya khato'ti yaṃ vacanaṃ, taṃ micchā.  yadi bhagavato pādo sakalikāya khato, tena hi `bhagavato  gacchantassa ayaṃ acetanā mahāpathavī ninnaṃ unnamati unnataṃ  onamatī'ti tampi vacanaṃ micchā. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``saccaṃ ^a^M0.0179^ea^, mahārāja, atthetaṃ bhagavato  gacchantassa ayaṃ acetanā mahāpathavī ninnaṃ unnamati unnataṃ onamati,  bhagavato ca pādo sakalikāya khato, na ca pana sā sakalikā  attano dhammatāya patitā, devadattassa upakkamena patitā. devadatto,  mahārāja, bahūni jātisatasahassāni bhagavati āghātaṃ bandhi, so tena  āghātena `mahantaṃ kūṭāgārappamāṇaṃ pāsāṇaṃ ^a^V0.0175^ea^ bhagavato upari  pātessāmī'ti muñci. atha dve selā pathavito uṭṭhahitvā taṃ pāsāṇaṃ  sampaṭicchiṃsu, atha nesaṃ sampahārena pāsāṇato papaṭikā bhijjitvā  yena vā tena vā ^a^P0.0180^ea^ patantī bhagavato pāde patitā''ti.</p>
              <p>[03] ``yathā ca, bhante nāgasena, dve selā pāsāṇaṃ sampaṭicchiṃsu,  tatheva papaṭikāpi sampaṭicchitabbā''ti? ``sampaṭicchitampi,  mahārāja, idhekaccaṃ paggharati pasavati na ṭhānamupagacchati, yathā,  mahārāja, udakaṃ pāṇinā gahitaṃ aṅgulantarikāhi paggharati pasavati  na ṭhānamupagacchati, khīraṃ takkaṃ madhuṃ sappi tesaṃ maccharasaṃ maṃsarasaṃ  pāṇinā gahitaṃ aṅgulantarikāhi paggharati pasavati na  ṭhānamupagacchati, evameva kho, mahārāja, sampaṭicchanatthaṃ upagatānaṃ  dvinnaṃ selānaṃ sampahārena pāsāṇato papaṭikā bhijjitvā yena vā tena  vā patantī bhagavato pāde patitā.</p>
              <p>[03] ``yathā vā pana, mahārāja, saṇhasukhumāṇurajasamaṃ puḷinaṃ  muṭṭhinā gahitaṃ aṅgulantarikāhi paggharati pasavati na ṭhānamupagacchati,  evameva kho, mahārāja, sampaṭicchanatthaṃ upagatānaṃ dvinnaṃ selānaṃ  sampahārena pāsāṇato papaṭikā bhijjitvā yena vā tena vā patantī  bhagavato pāde patitā.</p>
              <p>[03] ``yathā vā pana, mahārāja, kabaḷo mukhena gahito idhekaccassa  mukhato muccitvā paggharati pasavati na ṭhānamupagacchati, evameva kho,  mahārāja, sampaṭicchanatthaṃ upagatānaṃ dvinnaṃ selānaṃ sampahārena  pāsāṇato papaṭikā bhijjitvā yena vā tena vā patantī bhagavato pāde  patitā''ti.</p>
              <p>[03] ``hotu, bhante nāgasena, selehi pāsāṇo sampaṭicchito, atha  papaṭikāyapi apaciti kātabbā yatheva mahāpathaviyā''ti?  ``dvādasime, mahārāja, apacitiṃ na karonti. katame dvādasa?  ratto rāgavasena apacitiṃ na karoti, duṭṭho dosavasena, mūḷho  mohavasena, unnato ^a^M0.0180^ea^ mānavasena, nigguṇo  avisesatāya, atithaddho anisedhanatāya, hīno hīnasabhāvatāya,  vacanakaro anissaratāya, pāpo kadariyatāya, dukkhāpito  paṭidukkhāpanatāya, luddho ^a^P0.0181^ea^ lobhābhibhūtatāya, āyūhito  atthasādhanatāya {atthasādhanena (syā0 pī0 ka0)} apacitiṃ na karoti. ime kho mahārāja dvādasa  apacitiṃ na karonti. sā ca pana papaṭikā pāsāṇasampahārena  ^a^V0.0176^ea^ bhijjitvā animittakatadisā yena vā tena vā patamānā bhagavato pāde  patitā.</p>
              <p>[03] ``yathā vā pana, mahārāja, saṇhasukhumāṇurajo  anilabalasamāhato animittakatadiso yena vā tena vā abhikirati,  evameva kho, mahārāja, sā papaṭikā pāsāṇasampahārena bhijjitvā  animittakatadisā yena vā tena vā patamānā bhagavato pāde patitā.  yadi pana, mahārāja, sā papaṭikā pāsāṇato visuṃ na bhaveyya, tampi  te selā pāsāṇapapaṭikaṃ uppatitvā gaṇheyyuṃ. esā pana, mahārāja,  papaṭikā na bhūmaṭṭhā na ākāsaṭṭhā, pāsāṇasampahāravegena bhijjitvā  animittakatadisā yena vā tena vā patamānā bhagavato pāde patitā.</p>
              <p>[03] ``yathā vā pana, mahārāja, vātamaṇḍalikāya ukkhittaṃ  purāṇapaṇṇaṃ animittakatadisaṃ yena vā tena vā patati, evameva kho,  mahārāja, esā papaṭikā pāsāṇasampahāravegena animittakatadisā yena  vā tena vā patamānā bhagavato pāde patitā. api ca, mahārāja,  akataññussa kadariyassa devadattassa dukkhānubhavanāya papaṭikā  bhagavato pāde patitā''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] pādasakalikāhatapañho aṭṭhamo. </p>
            </h4>
            <h4>
              <h4n> 9. aggaggasamaṇapañho </h4n>
              <p>[03] 9^b^.^eb^ ``bhante nāgasena, bhāsitampetaṃ bhagavatā  `āsavānaṃ khayā samaṇo hotī'ti. puna ca bhaṇitaṃ -- </p>
              <p>[22] ```catubbhi dhammehi samaṅgibhūtaṃ, taṃ ve naraṃ samaṇaṃ  āhu loke'ti..</p>
              <p>[03] tatrime ^a^M0.0181^ea^ cattāro dhammā khanti appāhāratā  rativippahānaṃ ākiñcaññaṃ. sabbāni panetāni aparikkhīṇāsavassa  ^a^P0.0182^ea^ sakilesasseva honti. yadi, bhante nāgasena,  āsavānaṃ khayā samaṇo hoti, tena hi `catubbhi dhammehi samaṅgibhūtaṃ,  taṃ ve naraṃ samaṇaṃ āhu loke'ti ^a^V0.0177^ea^ yaṃ vacanaṃ, taṃ micchā. yadi  catubbhi dhammehi samaṅgibhūto samaṇo hoti, tena hi `āsavānaṃ khayā  samaṇo hotī'ti tampi vacanaṃ micchā, ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `āsavānaṃ khayā samaṇo  hotī'ti. puna ca bhaṇitaṃ `catubbhi dhammehi samaṅgibhūtaṃ, taṃ ve naraṃ  samaṇaṃ āhu loke'ti. tadidaṃ, mahārāja, vacanaṃ tesaṃ tesaṃ puggalānaṃ  guṇavasena bhaṇitaṃ `catubbhi dhammehi samaṅgibhūtaṃ, taṃ ve naraṃ samaṇaṃ  āhu loke'ti, idaṃ pana niravasesavacanaṃ `āsavānaṃ khayā samaṇo  hotī'ti.</p>
              <p>[03] ``api ca, mahārāja, ye keci kilesūpasamāya paṭipannā, te  sabbe upādāyupādāya samaṇo khīṇāsavo aggamakkhāyati. yathā,  mahārāja, yāni kānici jalajathalajapupphāni, vassikaṃ tesaṃ  aggamakkhāyati, avasesāni yāni kānici vividhāni pupphajātāni,  sabbāni tāni pupphāni yeva, upādāyupādāya pana vassikaṃ yeva pupphaṃ  janassa patthitaṃ pihayitaṃ. evameva kho, mahārāja, ye keci  kilesūpasamāya paṭipannā, te sabbe upādāyupādāya samaṇo khīṇāsavo  aggamakkhāyati.</p>
              <p>[03] ``yathā vā pana, mahārāja, sabbadhaññānaṃ sāli  aggamakkhāyati, yā kāci avasesā vividhā dhaññajātiyo, tā  sabbā upādāyupādāya ^a^P0.0183^ea^ bhojanāni sarīrayāpanāya,  sāli yeva tesaṃ aggamakkhāyati. evameva kho, mahārāja, ye keci  kilesūpasamāya paṭipannā, te sabbe upādāyupādāya samaṇo khīṇāsavo  aggamakkhāyatī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] aggaggasamaṇapañho navamo. </p>
            </h4>
            <h4>
              <h4n> 10. vaṇṇabhaṇanapañho </h4n>
              <p>[03] 10^b^.^eb^ ``bhante ^a^M0.0182^ea^ nāgasena, bhāsitampetaṃ  bhagavatā `mamaṃ vā, bhikkhave, pare vaṇṇaṃ bhāseyyuṃ, dhammassa vā,  saṅghassa vā vaṇṇaṃ bhāseyyuṃ, tatra tumhehi na ānando, na somanassaṃ,  na ^a^V0.0178^ea^ cetaso uppilāvitattaṃ karaṇīya'nti puna ca tathāgato selassa  brāhmaṇassa yathābhucce vaṇṇe bhaññamāne ānandito sumano uppilāvito  bhiyyo uttariṃ sakaguṇaṃ pakittesi -- </p>
              <p>[21] ```rājāhamasmi selāti, dhammarājā anuttaro. </p>
              <p>[22] dhammena cakkaṃ vattemi, cakkaṃ appaṭivattiya'nti {ma0 ni0 2.399}..</p>
              <p>[03] ``yadi, bhante nāgasena, bhagavatā bhaṇitaṃ `mamaṃ vā, bhikkhave,  pare vaṇṇaṃ bhāseyyuṃ, dhammassa vā saṅghassa vā vaṇṇaṃ bhāseyyuṃ, tatra  tumhehi na ānando, na somanassaṃ, na cetaso uppilāvitattaṃ  karaṇīya'nti, tena hi selassa brāhmaṇassa yathābhucce vaṇṇe bhaññamāne  ānandito sumano uppilāvito bhiyyo uttariṃ sakaguṇaṃ pakittesīti  yaṃ vacanaṃ, taṃ micchā. yadi selassa brāhmaṇassa yathābhucce vaṇṇe  bhaññamāne ānandito sumano uppilāvito bhiyyo uttariṃ sakaguṇaṃ  pakittesi, tena hi `mamaṃ vā, bhikkhave, pare vaṇṇaṃ bhāseyyuṃ, dhammassa  vā saṅghassa vā vaṇṇaṃ bhāseyyuṃ, tatra tumhehi na ānando, na  somanassaṃ, na cetaso uppilāvitattaṃ karaṇīya'nti tampi vacanaṃ  micchā. ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ ^a^P0.0184^ea^, mahārāja, bhagavatā `mamaṃ vā,  bhikkhave, pare vaṇṇaṃ bhāseyyuṃ, dhammassa vā saṅghassa vā vaṇṇaṃ  bhāseyyuṃ, tatra tumhehi na ānando, na somanassaṃ, na cetaso  uppilāvitattaṃ karaṇīya'nti. selassa ca brāhmaṇassa yathābhucce vaṇṇe  bhaññamāne bhiyyo uttariṃ sakaguṇaṃ pakittitaṃ -- </p>
              <p>[21] ```rājāhamasmi selāti, dhammarājā anuttaro. </p>
              <p>[22] dhammena cakkaṃ vattemi, cakkaṃ appaṭivattiya'nti..</p>
              <p>[03] ``paṭhamaṃ, mahārāja, bhagavatā dhammassa sabhāvasarasalakkhaṇaṃ  sabhāvaṃ avitathaṃ bhūtaṃ tacchaṃ tathatthaṃ paridīpayamānena bhaṇitaṃ `mamaṃ vā  bhikkhave, pare ^a^M0.0183^ea^ vaṇṇaṃ bhāseyyuṃ, dhammassa vā saṅghassa  vā vaṇṇaṃ bhāseyyuṃ, tatra tumhehi na ānando, na somanassaṃ, na  cetaso uppilāvitattaṃ karaṇīya'nti. yaṃ pana bhagavatā selassa  brāhmaṇassa yathābhucce vaṇṇe bhaññamāne bhiyyo uttariṃ sakaguṇaṃ  pakittitaṃ `rājāhamasmi selāti, dhammarājā anuttaro'ti taṃ na  lābhahetu, na yasahetu, na attahetu, na pakkhahetu, na  antevāsikamyatāya, atha kho anukampāya kāruññena ^a^V0.0179^ea^ hitavasena evaṃ  imassa dhammābhisamayo bhavissati tiṇṇañca māṇavakasatānanti, evaṃ  bhiyyo uttariṃ sakaguṇaṃ bhaṇitaṃ `rājāhamasmi selāti, dhammarājā  anuttaro'ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] vaṇṇabhaṇanapañho dasamo. </p>
            </h4>
            <h4>
              <h4n> 11. ahiṃsāniggahapañho </h4n>
              <p>[03] 11^b^.^eb^ ``bhante nāgasena, bhāsitampetaṃ bhagavatā  `ahiṃsayaṃ paraṃ loke, piyo hohisi māmako'ti. puna ca bhaṇitaṃ  `niggaṇhe niggahārahaṃ, paggaṇhe paggahāraha'nti. niggaho ^a^P0.0185^ea^  nāma, bhante nāgasena, hatthacchedo pādacchedo vadho bandhanaṃ  kāraṇā māraṇaṃ santativikopanaṃ, na etaṃ vacanaṃ bhagavato yuttaṃ, na ca  bhagavā arahati etaṃ vacanaṃ vattuṃ. yadi, bhante nāgasena, bhagavatā  bhaṇitaṃ `ahiṃsayaṃ paraṃ loke, piyo hohisi māmako''ti, tena hi  ``niggaṇhe niggahārahaṃ, paggaṇhe paggahāraha''nti yaṃ vacanaṃ, taṃ micchā.  yadi tathāgatena bhaṇitaṃ ``niggaṇhe niggahārahaṃ, paggaṇhe  paggahāraha''nti, tena hi ``ahiṃsayaṃ paraṃ loke, piyo hohisi  māmako''ti tampi vacanaṃ micchā. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `ahiṃsayaṃ paraṃ loke, piyo  hohisi māmako'ti, bhaṇitañca `niggaṇhe niggahārahaṃ, paggaṇhe  paggahāraha'nti ^a^M0.0184^ea^. `ahiṃsayaṃ paraṃ loke, piyo  hohisi māmako'ti sabbesaṃ, mahārāja, tathāgatānaṃ anumataṃ etaṃ, esā  anusiṭṭhi, esā dhammadesanā, dhammo hi, mahārāja, ahiṃsālakkhaṇo,  sabhāvavacanaṃ etaṃ. yaṃ pana, mahārāja, tathāgato āha `niggaṇhe  niggahārahaṃ, paggaṇhe paggahāraha'nti, bhāsā esā, uddhataṃ, mahārāja,  cittaṃ niggahetabbaṃ, līnaṃ cittaṃ paggahetabbaṃ. akusalaṃ cittaṃ  niggahetabbaṃ, kusalaṃ cittaṃ paggahetabbaṃ. ayoniso manasikāro  niggahetabbo, yoniso manasikāro paggahetabbo. micchāpaṭipanno  ^a^P0.0186^ea^ niggahetabbo, sammāpaṭipanno paggahetabbo. anariyo  niggahetabbo ariyo paggahetabbo. coro niggahetabbo, acoro  paggahetabbo''ti.</p>
              <p>[03] ``hotu, bhante nāgasena, idāni tvaṃ paccāgatosi mama visayaṃ,  yamahaṃ pucchāmi, so me ^a^V0.0180^ea^ attho upagato. coro pana, bhante nāgasena,  niggaṇhantena kathaṃ niggahetabbo''ti? ``coro, mahārāja,  niggaṇhantena evaṃ niggahetabbo, paribhāsanīyo paribhāsitabbo,  daṇḍanīyo daṇḍetabbo, pabbājanīyo pabbājetabbo, bandhanīyo  bandhitabbo, ghātanīyo ghātetabbo''ti. ``yaṃ pana, bhante nāgasena,  corānaṃ ghātanaṃ, taṃ tathāgatānaṃ anumata''nti? ``na hi,  mahārājā''ti. ``kissa pana coro anusāsanīyo anumato  tathāgatāna''nti? ``yo so, mahārāja, ghātīyati, na so  tathāgatānaṃ anumatiyā ghātīyati, sayaṃkatena so ghātīyati, api ca  dhammānusiṭṭhiyā anusāsīyati, sakkā pana, mahārāja, tayā purisaṃ  akārakaṃ anaparādhaṃ vīthiyaṃ carantaṃ gahetvā ghātayitu''nti? ``na  sakkā, bhante''ti. ``kena kāraṇena, mahārājā''ti?  ``akārakattā, bhante''ti. ``evameva kho, mahārāja, na coro  tathāgatānaṃ anumatiyā haññati, sayaṃkatena so haññati, kiṃ panettha  anusāsako kiñci dosaṃ āpajjatī''ti? ``na hi bhante''ti.  ``tena hi, mahārāja, tathāgatānaṃ anusiṭṭhi sammānusiṭṭhi hotī''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] ahiṃsāniggahapañho ekādasamo. </p>
            </h4>
            <h4>
              <h4n> 12. bhikkhupaṇāmitapañho </h4n>
              <p>[03] 12^b^.^eb^ ``bhante ^a^M0.0185^ea^ nāgasena, bhāsitampetaṃ  bhagavatā `akkodhano vigatakhilohamasmī'ti, puna ca tathāgato there  sāriputtamoggallāne saparise paṇāmesi, kiṃ nu kho, bhante nāgasena,  tathāgato ^a^P0.0187^ea^ kupito parisaṃ paṇāmesi, udāhu tuṭṭho  paṇāmesi, etaṃ tāva jānāhi imaṃ nāmāti? yadi, bhante nāgasena,  kupito parisaṃ paṇāmesi, tena hi tathāgatassa kodho appaṭivattito,  yadi tuṭṭho paṇāmesi, tena hi avatthusmiṃ ajānantena paṇāmitā.  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `akkodhano  vigatakhilohamasmī'ti, paṇāmitā ca therā sāriputtamoggallānā  saparisā, tañca pana na kopena, idha, mahārāja, kocideva puriso  mahāpathaviyā mūle vā khāṇuke vā pāsāṇe vā kaṭhale vā visame vā  bhūmibhāge khalitvā patati, api nu kho, mahārāja, mahāpathavī  kupitā taṃ pātetī''ti? ``na hi, bhante, natthi mahāpathaviyā kopo  vā pasādo vā, anunayappaṭighavippamuttā mahāpathavī, sayameva so  alaso khalitvā ^a^V0.0181^ea^ patitoti. evameva kho, mahārāja, natthi  tathāgatānaṃ kopo vā pasādo vā, anunayappaṭighavippamuttā tathāgatā  arahanto sammāsambuddhā, atha kho sayaṃ kateneva te attano aparādhena  paṇāmitā.</p>
              <p>[03] ``idha pana, mahārāja, mahāsamuddo na matena kuṇapena saṃvasati,  yaṃ hoti mahāsamudde mataṃ kuṇapaṃ, taṃ khippameva nicchubhati thalaṃ  ussāreti. api nu kho, mahārāja, mahāsamuddo kupito taṃ kuṇapaṃ  nicchubhatī''ti? ``na hi, bhante, natthi mahāsamuddassa kopo vā  pasādo vā, anunayappaṭighavippamutto mahāsamuddo''ti. ``evameva  kho, mahārāja, natthi tathāgatānaṃ kopo vā pasādo vā,  anunayappaṭighavippamuttā tathāgatā arahanto sammāsambuddhā, atha kho  sayaṃ kateneva te attano aparādhena paṇāmitā.</p>
              <p>[03] ``yathā, mahārāja, pathaviyā khalito patīyati, evaṃ  jinasāsanavare khalito paṇāmīyati. yathā, mahārāja, samudde mataṃ  kuṇapaṃ ^a^P0.0188^ea^ nicchubhīyati ^a^M0.0186^ea^, evaṃ  jinasāsanavare khalito paṇāmīyati. yaṃ pana te, mahārāja,  tathāgato paṇāmesi, tesaṃ atthakāmo hitakāmo sukhakāmo  visuddhikāmo `evaṃ ime jātijarābyādhimaraṇehi parimuccissantī'ti  paṇāmesī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] bhikkhupaṇāmitapañho dvādasamo. </p>
              <p>[06] paṇāmitavaggo tatiyo. </p>
              <p>[06] imasmiṃ vagge dvādasa pañhā. </p>
            </h4>
          </h3>
          <h3>
            <h3n> 4. sabbaññutañāṇavaggo </h3n>
            <h4>
              <h4n> 1. iddhikammavipākapañho </h4n>
              <p>[03] 1^b^.^eb^ ``bhante ^a^V0.0182^ea^ ^a^M0.0187^ea^ nāgasena,  bhāsitampetaṃ bhagavatā `etadaggaṃ, bhikkhave, mama sāvakānaṃ bhikkhūnaṃ  iddhimantānaṃ yadidaṃ mahāmoggallāno'ti. puna ca kira so laguḷehi  paripothito bhinnasīso sañcuṇṇitaṭṭhimaṃsadhamanichinnaparigatto  parinibbuto {dhamanimajjaparikatto (sī0 pī0), dhammanimiñjaparigatto (syā0)}.  yadi, bhante nāgasena, thero mahāmoggallāno iddhiyā  koṭiṃ gato, tena hi laguḷehi pothito parinibbutoti yaṃ vacanaṃ, taṃ  micchā. yadi laguḷehi paripothito parinibbuto, tena hi iddhiyā  koṭiṃ gatoti tampi vacanaṃ micchā. kiṃ na samattho iddhiyā attano  upaghātaṃ apanayituṃ, sadevakassapi lokassa paṭisaraṇaṃ bhavituṃ arahoti?  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `etadaggaṃ, bhikkhave, mama  sāvakānaṃ bhikkhūnaṃ iddhimantānaṃ yadidaṃ mahāmoggallāno'ti.  āyasmā ca mahāmoggallāno laguḷahato parinibbuto, tañca pana  kammādhiggahitenā''ti.</p>
              <p>[03] ``nanu, bhante nāgasena, iddhimato iddhivisayopi ^a^P0.0189^ea^  kammavipākopi dve acintiyā, acintiyena acintiyaṃ  apanayitabbaṃ. yathā nāma, bhante, keci phalakāmā kapitthena kapitthaṃ  pothenti, ambena ambaṃ pothenti, evameva kho, bhante nāgasena,  acintiyena acintiyaṃ pothayitvā apanetabba''nti?  ``acintiyānampi, mahārāja, ekaṃ adhimattaṃ balavataraṃ, yathā,  mahārāja, mahiyā rājāno honti samajaccā, samajaccānampi tesaṃ  eko sabbe abhibhavitvā āṇaṃ pavatteti. evameva kho, mahārāja,  tesaṃ acintiyānaṃ kammavipākaṃ yeva adhimattaṃ balavataraṃ, kammavipākaṃ  yeva sabbe abhibhaviya āṇaṃ pavatteti, kammādhiggahitassa avasesā  kiriyā okāsaṃ na labhanti.</p>
              <p>[03] ``idha ^a^V0.0183^ea^ ^a^M0.0188^ea^ pana, mahārāja, koci puriso  kismiñcideva pakaraṇe aparajjhati, na tassa mātā vā pitā vā  bhaginī vā bhātaro vā sakhī vā sahāyakā vā {bhaginibhātaro vā sakhisahāyakā vā (sī0  pī0 ka0)} tāyanti, atha kho rājā yeva tattha abhibhaviya āṇaṃ pavatteti. kiṃ tattha kāraṇaṃ?  aparādhikatā. evameva kho, mahārāja, tesaṃ acintiyānaṃ  kammavipākaṃ yeva adhimattaṃ balavataraṃ, kammavipākaṃ yeva sabbe  abhibhaviya āṇaṃ pavatteti, kammādhiggahitassa avasesā kiriyā  okāsaṃ na labhanti.</p>
              <p>[03] ``yathā vā pana, mahārāja, mahiyā davaḍāhe samuṭṭhite  ghaṭasahassampi udakaṃ na sakkoti nibbāpetuṃ, atha kho aggi yeva  tattha abhibhaviya āṇaṃ pavatteti. kiṃ tattha kāraṇaṃ? balavatā  tejassa. evameva kho, mahārāja, tesaṃ acintiyānaṃ kammavipākaṃ  yeva adhimattaṃ balavataraṃ, kammavipākaṃ yeva sabbe abhibhaviya āṇaṃ  pavatteti, kammādhiggahitassa avasesā kiriyā okāsaṃ na labhanti,  tasmā, mahārāja, āyasmato mahāmoggallānassa kammādhiggahitassa  laguḷehi pothiyamānassa iddhiyā samannāhāro nāhosī''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] iddhikammavipākapañho paṭhamo. </p>
            </h4>
            <h4>
              <h4n> 2. dhammavinayapaṭicchannāpaṭicchannapañho </h4n>
              <p>[03] 2^b^.^eb^ ``bhante ^a^P0.0190^ea^ nāgasena, bhāsitampetaṃ  bhagavatā `tathāgatappavedito, bhikkhave, dhammavinayo vivaṭo virocati  no paṭicchanno'ti. puna ca pātimokkhuddeso kevalañca vinayapiṭakaṃ  pihitaṃ paṭicchannaṃ. yadi, bhante nāgasena, jinasāsane yuttaṃ vā pattaṃ  vā samayaṃ labhetha, vinayapaṇṇatti vivaṭā sobheyya. kena kāraṇena?  kevalaṃ tattha sikkhā saṃyamo niyamo sīlaguṇāacārapaṇṇatti  attharaso dhammaraso vimuttiraso. yadi, bhante nāgasena, bhagavatā  bhaṇitaṃ `tathāgatappavedito, bhikkhave, dhammavinayo vivaṭo virocati  no paṭicchanno'ti, tena hi `pātimokkhuddeso kevalañca vinayapiṭakaṃ  pihitaṃ paṭicchanna'nti yaṃ vacanaṃ, taṃ micchā. yadi pātimokkhuddeso  kevalañca vinayapiṭakaṃ pihitaṃ paṭicchannaṃ, tena hi `tathāgatappavedito,  ^a^M0.0189^ea^ bhikkhave, dhammavinayo vivaṭo virocati no  paṭicchanno'ti tampi vacanaṃ micchā. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ ^a^V0.0184^ea^, mahārāja, bhagavatā `tathāgatappavedito,  bhikkhave, dhammavinayo vivaṭo virocati no paṭicchanno'ti. puna ca  pātimokkhuddeso kevalañca vinayapiṭakaṃ pihitaṃ paṭicchannaṃ, tañca pana  na sabbesaṃ, sīmaṃ katvā pihitaṃ.</p>
              <p>[03] ``tividhena, mahārāja, bhagavatā pātimokkhuddeso sīmaṃ katvā  pihito, pubbakānaṃ tathāgatānaṃ vaṃsavasena pātimokkhuddeso sīmaṃ katvā  pihito, dhammassa garukattā pihito, bhikkhubhūmiyā garukattā pihito.</p>
              <p>[03] ``kathaṃ pubbakānaṃ tathāgatānaṃ vaṃsavasena pātimokkhuddeso sīmaṃ  katvā pihito, eso vaṃso, mahārāja, sabbesaṃ pubbakānaṃ tathāgatānaṃ  yadidaṃ bhikkhumajjhe pātimokkhuddeso avasesānaṃ pihito. yathā,  mahārāja, khattiyānaṃ khattiyamāyā khattiyesu yeva carati, evametaṃ  khattiyānaṃ lokassa paveṇī avasesānaṃ pihitā. evameva ^a^P0.0191^ea^  kho, mahārāja, eso vaṃso sabbesaṃ pubbakānaṃ tathāgatānaṃ  yadidaṃ bhikkhumajjhe pātimokkhuddeso avasesānaṃ pihito.</p>
              <p>[03] ``yathā vā pana, mahārāja, mahiyā gaṇā vattanti, seyyathidaṃ,  mallā atoṇā pabbatā dhammagiriyā brahmagiriyā naṭakā naccakā  laṅghakā pisācā maṇibhaddā puṇṇabaddhā candimasūriyā siridevatā  kālidevatā, sivā vasudevā ghanikā asipāsā bhaddiputtāti, tesaṃ tesaṃ  rahassaṃ tesu tesu gaṇesu yeva carati, avasesānaṃ pihitaṃ. evameva  kho, mahārāja, eso vaṃso sabbesaṃ pubbakānaṃ tathāgatānaṃ yadidaṃ  bhikkhumajjhe pātimokkhuddeso avasesānaṃ pihito. evaṃ pubbakānaṃ  tathāgatānaṃ vaṃsavasena pātimokkhuddeso sīmaṃ katvā pihito.</p>
              <p>[03] ``kathaṃ dhammassa garukattā pātimokkhuddeso sīmaṃ katvā  pihito? dhammo, mahārāja, garuko bhāriyo, tattha sammattakārī  aññaṃ ārādheti, taṃ tattha paramparāsammattakāritāya pāpuṇāti, na taṃ  tattha paramparāsammattakāritāya pāpuṇāti, mā cāyaṃ sāradhammo  varadhammo ^a^M0.0190^ea^ asammattakārīnaṃ hatthagato oññāto  avaññāto hīḷito khīḷito garahito bhavatu, mā cāyaṃ sāradhammo  varadhammo dujjanagato oññāto avaññāto hīḷito khīḷito garahito  bhavatūti. evaṃ dhammassa garukattā pātimokkhuddeso sīmaṃ katvā  pihito.</p>
              <p>[03] ``yathā, mahārāja,  sāravarapavarābhijātajātimantarattalohitacandanaṃ nāma savarapuramanugataṃ  oññātaṃ avaññātaṃ hīḷitaṃ khīḷitaṃ garahitaṃ bhavati, evameva kho,  mahārāja, mā cāyaṃ sāradhammo ^a^V0.0185^ea^ varadhammo paramparāasammattakārīnaṃ  hatthagato oññāto avaññāto hīḷito khīḷito garahito bhavatu, mā  cāyaṃ sāradhammo varadhammo dujjanagato oññāto avaññāto hīḷito  khīḷito garahito bhavatūti. evaṃ dhammassa garukattā pātimokkhuddeso  sīmaṃ katvā pihito ^a^P0.0192^ea^.</p>
              <p>[03] ``kathaṃ bhikkhubhūmiyā garukattā pātimokkhuddeso sīmaṃ katvā  pihito, bhikkhubhāvo kho, mahārāja, loke atuliyo appamāṇo  anagghiyo, na sakkā kenaci agghāpetuṃ tuletuṃ parimetuṃ, māyaṃ evarūpe  bhikkhubhāve ṭhito lokena samasamo bhavatūti bhikkhūnaṃ yeva antare  pātimokkhuddeso carati. yathā, mahārāja, loke varapavarabhaṇḍaṃ vatthaṃ  vā attharaṇaṃ vā gajaturaṅgarathasuvaṇṇarajatamaṇimuttāitthiratanādīni vā  vijitakammasūrā vā {nijjitakammasūrā vā (sī0 pī0)} sabbe te rājānamupagacchanti, evameva kho,  mahārāja, yāvatā loke {loke sikkhā (sī0 pī0)} sugatāgamapariyattiācārasaṃyamasīlasaṃvaraguṇā,  sabbe te bhikkhusaṅghamupagatā bhavanti. evaṃ bhikkhubhūmiyā garukattā  pātimokkhuddeso sīmaṃ katvā pihito''ti. ``sādhu, bhante nāgasena,  evametaṃ tathā sampiṭicchāmī''ti. </p>
              <p>[06] dhammavinayapaṭicchannāpaṭicchannapañho dutiyo. </p>
            </h4>
            <h4>
              <h4n> 3. musāvādagarulahubhāvapañho </h4n>
              <p>[03] 3^b^.^eb^ ``bhante nāgasena, bhāsitampetaṃ bhagavatā  `sampajānamusāvāde pārājiko hotī'ti. puna ca bhaṇitaṃ  `sampajānamusāvāde lahukaṃ āpattiṃ ^a^M0.0191^ea^ āpajjati ekassa  santike desanāvatthuka'nti. bhante nāgasena, ko panettha viseso,  kiṃ kāraṇaṃ, yañcekena musāvādena ucchijjati, yañcekena musāvādena  satekiccho hoti? yadi, bhante nāgasena, bhagavatā bhaṇitaṃ  `sampajānamusāvāde pārājiko hotī'ti, tena hi `sampajānamusāvāde  lahukaṃ āpattiṃ āpajjati ekassa santike desanāvatthuka'nti yaṃ vacanaṃ,  taṃ micchā. yadi tathāgatena bhaṇitaṃ `sampajānamusāvāde lahukaṃ  āpattiṃ āpajjati ekassa santike desanāvatthuka'nti, tena hi  `sampajānamusāvāde pārājiko hotī'ti tampi vacanaṃ micchā.  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ ^a^P0.0193^ea^, mahārāja, bhagavatā  `sampajānamusāvāde pārājiko hotī'ti. bhaṇitañca  ^a^V0.0186^ea^ `sampajānamusāvāde lahukaṃ āpattiṃ āpajjati ekassa santike  desanāvatthuka'nti, tañca pana vatthuvasena garukalahukaṃ hoti. taṃ kiṃ  maññasi, mahārāja, idha koci puriso parassa pāṇinā pahāraṃ dadeyya,  tassa tumhe kiṃ daṇḍaṃ dhārethā''ti? ``yadi so, bhante, āha  `nakkhamāmī'ti, tassa mayaṃ akkhamamāne kahāpaṇaṃ harāpemā''ti  ``idha pana, mahārāja, so yeva puriso tava pāṇinā pahāraṃ dadeyya,  tassa pana ko daṇḍo''ti? ``hatthampissa, bhante, chedāpeyyāma,  pādampi chedāpeyyāma, yāva sīsaṃ kaḷīracchejjaṃ chedāpeyyāma, sabbampi  taṃ gehaṃ vilumpāpeyyāma, ubhatopakkhe {ubhatopasse (sī0 pī0 ka0)} yāva sattamaṃ kulaṃ  samugghātāpeyyāmā''ti. ``ko panettha, mahārāja, viseso, kiṃ  kāraṇaṃ, yaṃ ekassa pāṇippahāre sukhumo kahāpaṇo daṇḍo, yaṃ tava  pāṇippahāre hatthacchejjaṃ pādacchejjaṃ yāva kaḷīracchejjaṃ sabbagehādānaṃ  ubhatopakkhe yāva sattamakulā samugghāto''ti? ``manussantarena,  bhante''ti. ``evameva kho, mahārāja, sampajānamusāvādo vatthuvasena  garukalahuko hotī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] musāvādagarulahubhāvapañho tatiyo. </p>
            </h4>
            <h4>
              <h4n> 4. bodhisattadhammatāpañho </h4n>
              <p>[03] 4^b^.^eb^ ``bhante ^a^M0.0192^ea^ nāgasena, bhāsitampetaṃ  bhagavatā ^b^dhammatādhammapariyāye^eb^ `pubbeva bodhisattānaṃ mātāpitaro  niyatā honti, bodhi niyatā hoti, aggasāvakā niyatā honti,  putto niyato hoti, upaṭṭhāko niyato hotī'ti. puna ca tumhe  bhaṇatha `tusite kāye ṭhito bodhisatto aṭṭha mahāvilokanāni  viloketi, kālaṃ viloketi, dīpaṃ viloketi, desaṃ viloketi, kulaṃ  viloketi, janettiṃ viloketi, āyuṃ viloketi, māsaṃ viloketi,  nekkhammaṃ viloketī'ti. bhante ^a^P0.0194^ea^ nāgasena, aparipakke  ñāṇe bujjhanaṃ natthi, paripakke ñāṇe na sakkā nimesantarampi āgametuṃ,  anatikkamanīyaṃ paripakkamānasaṃ. kasmā bodhisatto kālaṃ vilokehi  `kamhi kāle uppajjāmī'ti. aparipakke ñāṇe bujjhanaṃ natthi,  paripakke ñāṇe na sakkā nimesantarampi āgametuṃ, kasmā bodhisatto  kulaṃ viloketi `kumhi kule uppajjāmī'ti. yadi, bhante nāgasena,  pubbeva bodhisattassa mātāpitaro niyatā, tena hi `kulaṃ  viloketī'ti yaṃ vacanaṃ, taṃ micchā. yadi kulaṃ viloketi, tena hi  `pubbeva bodhisattassa mātāpitaro niyatā'ti ^a^V0.0187^ea^ tampi vacanaṃ micchā.  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``niyatā, mahārāja, pubbeva bodhisattassa mātāpitaro,  kulañca bodhisatto viloketi. kinti pana kulaṃ viloketi `ye me  mātāpitaro, te khattiyā udāhu brāhmaṇā'ti. evaṃ kulaṃ viloketi.</p>
              <p>[03] ``aṭṭhannaṃ, mahārāja, pubbeva anāgataṃ oloketabbaṃ hoti.  katamesaṃ aṭṭhannaṃ? vāṇijassa, mahārāja, pubbeva vikkayabhaṇḍaṃ  oloketabbaṃ hoti, hatthināgassa pubbeva soṇḍāya anāgato maggo  oloketabbo hoti, sākaṭikassa pubbeva anāgataṃ titthaṃ oloketabbaṃ  hoti, niyāmakassa pubbeva anāgataṃ tīraṃ oloketvā nāvā pesetabbā  hoti, bhisakkassa pubbeva āyuṃ oloketvā āturo upasaṅkamitabbo  hoti, uttarasetussa pubbeva thirāthirabhāvaṃ jānitvā abhiruhitabbaṃ  hoti, bhikkhussa pubbeva anāgataṃ kālaṃ paccavekkhitvā bhojanaṃ  bhuñjitabbaṃ hoti, bodhisattānaṃ pubbeva kulaṃ oloketabbaṃ hoti ^a^M0.0193^ea^  `khattiyakulaṃ vā brāhmaṇakulaṃ vā'ti. imesaṃ kho, mahārāja,  aṭṭhannaṃ pubbeva anāgataṃ oloketabbaṃ hotī''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] bodhisattadhammatāpañho catuttho. </p>
            </h4>
            <h4>
              <h4n> 5. attanipātanapañho </h4n>
              <p>[03] 5^b^.^eb^ ``bhante ^a^P0.0195^ea^ nāgasena,  bhāsitampetaṃ bhagavatā `na, bhikkhave, attānaṃ pātetabbaṃ, yo pāteyya,  yathādhammo kāretabbo'ti. puna ca tumhe bhaṇatha `yattha katthaci  bhagavā sāvakānaṃ dhammaṃ desayamāno anekapariyāyena jātiyā jarāya  byādhino maraṇassa samucchedāya dhammaṃ deseti, yo hi koci  jātijarābyādhimaraṇaṃ samatikkamati, taṃ paramāya pasaṃsāya pasaṃsatī'ti.  yadi, bhante nāgasena, bhagavatā bhaṇitaṃ `na, bhikkhave, attānaṃ  pātetabbaṃ, yo pāteyya, yathādhammo kāretabbo'ti, tena hi `jātiyā  jarāya byādhino maraṇassa samucchedāya dhammaṃ desetī'ti yaṃ vacanaṃ, taṃ  micchā. yadi jātiyā jarāya byādhino maraṇassa samucchedāya  dhammaṃ deseti, tena hi `na, bhikkhave, attānaṃ pātetabbaṃ, yo pāteyya,  yathādhammo kāretabbo''ti tampi ^a^V0.0188^ea^ vacanaṃ micchā. ayampi ubhato  koṭiko pañho tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `na, bhikkhave, attānaṃ  pātetabbaṃ, yo pāteyya, yathādhammo kāretabbo'ti. yattha katthaci  bhagavatā sāvakānaṃ dhammaṃ desayāmānena ca anekapariyāyena jātiyā  jarāya byādhino maraṇassa samucchedāya dhammo desito, tattha pana  kāraṇaṃ atthi, yena bhagavā kāraṇena paṭikkhipi samādapesi cā''ti.</p>
              <p>[03] ``kiṃ panettha, bhante nāgasena, kāraṇaṃ, yena bhagavā kāraṇena  paṭikkhipi samādapesi cā''ti? ``sīlavā, mahārāja,  sīlasampanno agadasamo sattānaṃ kilesavisavināsane, osadhasamo  sattānaṃ kilesabyādhivūpasame, udakasamo sattānaṃ  kilesarajojallāpaharaṇe, maṇiratanasamo sattānaṃ sabbasampattidāne,  nāvāsamo sattānaṃ caturoghapāragamane, satthavāhasamo sattānaṃ  jātikantāratāraṇe, vātasamo sattānaṃ ^a^M0.0194^ea^  tividhaggisantāpanibbāpane, mahāmeghasamo sattānaṃ mānasaparipūraṇe,  ācariyasamo sattānaṃ kusalasikkhāpane, sudesakasamo sattānaṃ  khemapathamācikkhaṇe. evarūpo, mahārāja, bahuguṇo anekaguṇo  appamāṇaguṇo guṇarāsi ^a^P0.0196^ea^ guṇapuñjo sattānaṃ vaḍḍhikaro  sīlavā `mā vinassī'ti sattānaṃ anukampāya bhagavā sikkhāpadaṃ  paññapesi `na, bhikkhave, attānaṃ pātetabbaṃ, yo pāteyya, yathādhammo  kāretabbo'ti. idamettha, mahārāja, kāraṇaṃ, yena kāraṇena bhagavā  paṭikkhipi. bhāsitampetaṃ, mahārāja, therena kumārakassapena  vicitrakathikena pāyāsirājaññassa paralokaṃ dīpayamānena `yathā yathā  kho rājañña samaṇabrāhmaṇā sīlavanto kalyāṇadhammā ciraṃ dīghamaddhānaṃ  tiṭṭhanti, tathā tathā bahuṃ puññaṃ pasavanti, bahujanahitāya ca  paṭipajjanti bahujanasukhāya lokānukampāya atthāya hitāya sukhāya  devamanussāna'nti.</p>
              <p>[03] ``kena pana kāraṇena bhagavā samādapesi? jātipi, mahārāja,  dukkhā, jarāpi dukkhā, byādhipi dukkho, maraṇampi dukkhaṃ, sokopi  dukkho, paridevopi dukkho, dukkhampi dukkhaṃ, domanassampi dukkhaṃ,  upāyāsopi dukkho, appiyehi sampayogopi dukkho, piyehi  vippayogopi dukkho, mātumaraṇampi dukkhaṃ, pitumaraṇampi dukkhaṃ,  bhātumaraṇampi dukkhaṃ, bhaginimaraṇampi dukkhaṃ, puttamaraṇampi dukkhaṃ,  dāramaraṇampi dukkhaṃ, dāsamaraṇampi dukkhaṃ {idaṃ vākyaṃ sī0 pī0 potthakesu natthi}, ñātimaraṇampi dukkhaṃ,  ñātibyasanampi dukkhaṃ, rogabyasanampi dukkhaṃ, bhogabyasanampi dukkhaṃ,  sīlabyasanampi dukkhaṃ, diṭṭhibyasanampi dukkhaṃ, rājabhayampi dukkhaṃ,  corabhayampi dukkhaṃ, veribhayampi ^a^V0.0189^ea^ dukkhaṃ, dubbhikkhabhayampi dukkhaṃ,  aggibhayampi dukkhaṃ, udakabhayampi dukkhaṃ, ūmibhayampi dukkhaṃ,  āvaṭṭabhayampi dukkhaṃ, kumbhīlabhayampi dukkhaṃ, susukābhayampi dukkhaṃ,  attānuvādabhayampi dukkhaṃ, parānuvādabhayampi dukkhaṃ, daṇḍabhayampi  dukkhaṃ, duggatibhayampi dukkhaṃ, parisāsārajjabhayampi dukkhaṃ,  ājīvakabhayampi dukkhaṃ, maraṇabhayampi dukkhaṃ, vettehi tāḷanampi  ^a^P0.0197^ea^ dukkhaṃ, kasāhi tāḷanampi dukkhaṃ, addhadaṇḍakehi  tāḷanampi dukkhaṃ, hatthacchedanampi dukkhaṃ, pādacchedanampi dukkhaṃ,  hatthapādacchedanampi dukkhaṃ, kaṇṇacchedanampi dukkhaṃ, nāsacchedanampi  dukkhaṃ, kaṇṇanāsacchedanampi dukkhaṃ, bilaṅgathālikampi dukkhaṃ,  saṅkhamuṇḍikampi dukkhaṃ, rāhumukhampi dukkhaṃ, jotimālikampi  dukkhaṃ, hatthapajjotikampi dukkhaṃ, erakavattikampi dukkhaṃ,  cīrakavāsikampi dukkhaṃ, eṇeyyakampi dukkhaṃ ^a^M0.0195^ea^,  baḷisamaṃsikampi dukkhaṃ, kahāpaṇikampi dukkhaṃ, khārāpatacchikampi  dukkhaṃ, palighaparivattikampi dukkhaṃ, palālapīṭhakampi dukkhaṃ, tattena  telena osiñcanampi dukkhaṃ, sunakhehi khādāpanampi dukkhaṃ,  jīvasūlāropanampi dukkhaṃ, asinā sīsacchedanampi dukkhaṃ,  evarūpāni, mahārāja, bahuvidhāni anekavidhāni dukkhāni saṃsāragato  anubhavati.</p>
              <p>[03] ``yathā, mahārāja, himavantapabbate abhivuṭṭhaṃ udakaṃ gaṅgāya  nadiyā pāsāṇa sakkhara khara marumba āvaṭṭa gaggalaka  ūmikavaṅkacadika āvaraṇanīvaraṇamūlakasākhāsu pariyottharati, evameva  kho, mahārāja, evarūpāni bahuvidhāni anekavidhāni dukkhāni  saṃsāragato anubhavati. pavattaṃ, mahārāja, dukkhaṃ, appavattaṃ sukhaṃ.  appavattassa guṇaṃ pavattassa {pavatte (sī0 pī0 ka0)} ca bhayaṃ dīpayamāno, mahārāja, bhagavā  appavattassa sacchikiriyāya jātijarābyādhimaraṇasamatikkamāya  samādapesi, idamettha, mahārāja, kāraṇaṃ, yena kāraṇena bhagavā  samādapesī''ti. ``sādhu, bhante nāgasena, sunibbeṭhito pañho,  sukathitaṃ kāraṇaṃ, evametaṃ tathā sampaṭicchāmī''ti. </p>
              <p>[06] attanipātanapañho pañcamo. </p>
            </h4>
            <h4>
              <h4n> 6. mettābhāvanānisaṃsapañho </h4n>
              <p>[03] 6^b^.^eb^ ``bhante ^a^P0.0198^ea^ nāgasena, bhāsitampetaṃ  bhagavatā `mettāya, bhikkhave, cetovimuttiyā āsevitāya bhāvitāya  bahulīkatāya yānīkatāya vatthukatāya anuṭṭhitāya paricitāya  susamāraddhāya ekādasānisaṃsā pāṭikaṅkhā. katame ekādasa?  sukhaṃ supati, sukhaṃ paṭibujjhati ^a^V0.0190^ea^, na pāpakaṃ supinaṃ passati,  manussānaṃ piyo hoti, amanussānaṃ piyo hoti, devatā rakkhanti,  nāssa aggi vā visaṃ vā satthaṃ vā kamati {satthaṃ kamati (syā0) a0 ni0   11.15 passitabbaṃ}, tuvaṭaṃ cittaṃ  samādhiyati, mukhavaṇṇo vippasīdati, asammūḷho kālaṃ karoti,  uttariṃ appaṭivijjhanto brahmalokūpago hotī'ti. puna ca tumhe bhaṇatha  `sāmo kumāro mettāvihārī migasaṅghena parivuto pavane vicaranto  pīḷiyakkhena raññā viddho visapītena sallena tattheva mucchito  patito'ti.</p>
              <p>[03] ``yadi ^a^M0.0196^ea^, bhante nāgasena, bhagavatā bhaṇitaṃ  `mettāya bhikkhave...pe0... brahmalokūpago hotī'ti, tena hi ``sāmo  kumāro mettāvihārī migasaṅghena parivuto pavane vicaranto  pīḷiyakkhena raññā viddho visapītena sallena tattheva mucchito  patito'ti yaṃ vacanaṃ, taṃ micchā. yadi sāmo kumāro mettāvihārī  migasaṅghena parivuto pavane vicaranto pīḷiyakkhena raññā viddho  visapītena sallena tattheva mucchito patito, tena hi `mettāya,  bhikkhave...pe0... satthaṃ vā kamatī'ti tampi vacanaṃ micchā.  ayampi ubhato koṭiko pañho sunipuṇo parisaṇho sukhumo gambhīro,  api sunipuṇānaṃ manujānaṃ gatte sedaṃ moceyya, so tavānuppatto,  vijaṭehi taṃ mahājaṭājaṭitaṃ, anāgatānaṃ jinaputtānaṃ cakkhuṃ dehi  nibbāhanāyā''ti.</p>
              <p>[03] ``bhāsitampetaṃ, mahārāja, bhagavatā `mettāya bhikkhave...pe0..  satthaṃ vā kamatī'ti. sāmo ca kumāro mettāvihārī migasaṅghena  parivuto pavane vicaranto pīḷiyakkhena raññā viddho visapītena  sallena tattheva mucchito patito, tattha pana, ^a^P0.0199^ea^ mahārāja,  kāraṇaṃ atthi. katamaṃ tattha kāraṇaṃ? nete, mahārāja, guṇā  puggalassa, mettābhāvanāyete guṇā, sāmo, mahārāja, kumāro ghaṭaṃ  ukkhipanto tasmiṃ khaṇe mettābhāvanāya pamatto ahosi.</p>
              <p>[03] ``yasmiṃ, mahārāja, khaṇe puggalo mettaṃ samāpanno hoti, na  tassa puggalassa tasmiṃ khaṇe aggi vā visaṃ vā satthaṃ vā kamati.  tassa ye keci ahitakāmā upagantvā taṃ na passanti, na tasmiṃ  okāsaṃ labhanti. nete, mahārāja, guṇā puggalassa, mettābhāvanāyete  guṇā. idha, mahārāja, puriso saṅgāmasūro abhejjakavacajālikaṃ  sannayhitvā saṅgāmaṃ otareyya, tassa sarā khittā upagantvā patanti  vikiranti, na tasmiṃ okāsaṃ labhanti, neso, mahārāja, guṇo  saṅgāmasūrassa, abhejjakavacajālikāyeso guṇo, yassa sarā khittā  upagantvā patanti vikiranti. evameva kho, mahārāja, nete guṇā  puggalassa, mettābhāvanāyete guṇā.</p>
              <p>[03] ``yasmiṃ ^a^V0.0191^ea^, mahārāja, khaṇe puggalo mettaṃ samāpanno hoti, na  tassa puggalassa tasmiṃ khaṇe aggi vā visaṃ vā satthaṃ vā kamati.  tassa ye keci ahitakāmā upagantvā taṃ na passanti, tasmiṃ okāsaṃ  na labhanti, nete ^a^M0.0197^ea^, mahārāja, guṇā puggalassa,  mettābhāvanāyete guṇā. idha pana, mahārāja, puriso dibbaṃ antaradhānaṃ  mūlaṃ hatthe kareyya, yāva taṃ mūlaṃ tassa hatthagataṃ hoti, tāva na añño  koci pakatimanusso taṃ purisaṃ passati. neso, mahārāja, guṇo  purisassa, mūlasseso guṇo antaradhānassa, yaṃ so pakatimanussānaṃ  cakkhupathe na dissati. evameva kho, mahārāja, nete guṇā  puggalassa, mettābhāvanāyete guṇā.</p>
              <p>[03] ``yasmiṃ, mahārāja, khaṇe puggalo mettaṃ samāpanno hoti, na  tassa puggalassa tasmiṃ khaṇe aggi vā visaṃ vā satthaṃ vā kamati.  tassa ye keci ahitakāmā upagantvā taṃ na passanti, na tasmiṃ  okāsaṃ labhanti. nete, mahārāja, guṇā puggalassa, mettābhāvanāyete  guṇā. yathā vā pana, mahārāja, purisaṃ ^a^P0.0200^ea^ sukataṃ  mahāleṇamanuppaviṭṭhaṃ mahatimahāmegho abhivassanto na sakkoti temayituṃ,  neso, mahārāja, guṇo purisassa, mahāleṇasseso guṇo, yaṃ mahāmegho  abhivassamāno na taṃ temeti. evameva kho, mahārāja, nete guṇā  puggalassa, mettābhāvanāyete guṇā.</p>
              <p>[03] ``yasmiṃ, mahārāja, khaṇe puggalo mettaṃ samāpanno hoti, na  tassa puggalassa tasmiṃ khaṇe aggi vā visaṃ vā satthaṃ vā kamati.  tassa ye keci ahitakāmā upagantvā taṃ na passanti, na tassa  sakkonti ahitaṃ kātuṃ nete, mahārāja, guṇā puggalassa,  mettābhāvanāyete guṇā''ti. ``acchariyaṃ, bhante nāgasena, abbhutaṃ  bhante nāgasena, sabbapāpanivāraṇā mettābhāvanā''ti.  ``sabbakusalaguṇāvahā, mahārāja, mettābhāvanā hitānampi ahitānampi,  ye te sattā viññāṇabaddhā, sabbesaṃ mahānisaṃsā mettābhāvanā  saṃvibhajitabbā''ti. </p>
              <p>[06] mettābhāvanānisaṃsapañho chaṭṭho. </p>
            </h4>
            <h4>
              <h4n> 7. kusalākusalasamavisamapañho </h4n>
              <p>[03] 7^b^.^eb^ ``bhante nāgasena `kusalakārissapi  akusalakārissapi vipāko samasamo, udāhu koci ^a^V0.0192^ea^ viseso atthī'ti?  ``atthi, mahārāja, kusalassa ^a^M0.0198^ea^ ca akusalassa ca  viseso, kusalaṃ, mahārāja, sukhavipākaṃ saggasaṃvattanikaṃ, akusalaṃ  dukkhavipākaṃ nirayasaṃvattanika''nti.</p>
              <p>[03] ``bhante nāgasena, tumhe bhaṇatha `devadatto ekantakaṇho,  ekantakaṇhehi dhammehi samannāgato, bodhisatto ekantasukko,  ekantasukkehi dhammehi samannāgato'ti. puna ca devadatto bhave bhave  yasena ca pakkhena ca bodhisattena samasamo hoti, kadāci adhikataro  vā. yadā devadatto nagare bārāṇasiyaṃ brahmadattassa rañño  purohitaputto ahosi, tadā bodhisatto chavakacaṇḍālo ahosi  vijjādharo, vijjaṃ parijappitvā akāle ambaphalāni nibbattesi, ettha  tāva bodhisatto devadattato jātiyā nihīno yasena ^a^P0.0201^ea^  ca nihīno.</p>
              <p>[03] ``puna caparaṃ yadā devadatto rājā ahosi mahā mahīpati  sabbakāmasamaṅgī, tadā bodhisatto tassūpabhogo ahosi hatthināgo  sabbalakkhaṇasampanno, tassa cārugativilāsaṃ asahamāno rājā  vadhamicchanto hatthācariyaṃ evamavoca `asikkhito te, ācariya,  hatthināgo, tassa ākāsagamanaṃ nāma kāraṇaṃ karohī'ti, tatthapi tāva  bodhisatto devadattato jātiyā nihīno lāmako tiracchānagato.</p>
              <p>[03] ``puna caparaṃ yadā devadatto manusso ahosi pavane naṭṭhāyiko,  tadā bodhisatto mahāpathavī nāma makkaṭo ahosi, etthapi tāva  dissati viseso manussassa ca tiracchānagatassa ca, tatthapi tāva  bodhisatto devadattato jātiyā nihīno.</p>
              <p>[03] ``puna caparaṃ yadā devadatto manusso ahosi soṇuttaro nāma  nesādo balavā balavataro nāgabalo, tadā bodhisatto chaddanto nāma  nāgarājā ahosi. tadā so luddako taṃ hatthināgaṃ ghātesi, tatthapi  tāva devadattova adhikataro.</p>
              <p>[03] ``puna caparaṃ yadā devadatto manusso ahosi vanacarako  aniketavāsī, tadā bodhisatto sakuṇo ahosi tittiro mantajjhāyī,  tadāpi so vanacarako taṃ sakuṇaṃ ghātesi, tatthapi tāva devadattova  jātiyā adhikataro.</p>
              <p>[03] ``puna ^a^M0.0199^ea^ caparaṃ yadā devadatto kalābu nāma  kāsirājā {kāsikarājā (ka0)} ahosi, tadā bodhisatto tāpaso ^a^V0.0193^ea^ ahosi khantivādī.  tadā so rājā tassa tāpasassa kuddho hatthapāde vaṃsakaḷīre viya  chedāpesi, tatthapi tāva devadatto yeva adhikataro jātiyā ca yasena  ca.</p>
              <p>[03] ``puna caparaṃ yadā devadatto manusso ahosi vanacaro, tadā  bodhisatto nandiyo nāma vānarindo ahosi, tadāpi so vanacaro taṃ  vānarindaṃ ghātesi saddhiṃ mātarā kaniṭṭhabhātikena ca, tatthapi tāva  devadatto yeva adhikataro jātiyā.</p>
              <p>[03] ``puna caparaṃ yadā devadatto manusso ahosi acelako  kārambhiyo nāma, tadā bodhisatto paṇḍarako nāma nāgarājā ahosi,  tatthapi tāva devadatto ^a^P0.0202^ea^ yeva adhikataro jātiyā.</p>
              <p>[03] ``puna caparaṃ yadā devadatto manusso ahosi pavane jaṭilako,  tadā bodhisatto tacchako nāma mahāsūkaro ahosi, tatthapi tāva  devadatto yeva jātiyā adhikataro.</p>
              <p>[03] ``puna caparaṃ yadā devadatto cetīsu sūraparicaro nāma rājā  ahosi upari purisamatte gagane vehāsaṅgamo, tadā bodhisatto kapilo  nāma brāhmaṇo ahosi, tatthapi tāva devadatto yeva adhikataro  jātiyā ca yasena ca.</p>
              <p>[03] ``puna caparaṃ yadā devadatto manusso ahosi sāmo nāma,  tadā bodhisatto ruru nāma migarājā ahosi, tatthapi tāva devadatto  yeva jātiyā adhikataro.</p>
              <p>[03] ``puna caparaṃ yadā devadatto manusso ahosi luddako  pavanacaro, tadā bodhisatto hatthināgo ahosi, so luddako tassa  hatthināgassa sattakkhattuṃ dante chinditvā hari, tatthapi tāva devadatto  yeva yoniyā adhikataro.</p>
              <p>[03] ``puna caparaṃ yadā devadatto siṅgālo ahosi khattiyadhammo,  so yāvatā jambudīpe padesarājāno te sabbe anuyutte akāsi, tadā  ^a^M0.0200^ea^ bodhisatto vidhuro nāma paṇḍito ahosi, tatthapi  tāva devadatto yeva yasena adhikataro.</p>
              <p>[03] ``puna ^a^V0.0194^ea^ caparaṃ yadā devadatto hatthināgo hutvā laṭukikāya  sakuṇikāya puttake ghātesi, tadā bodhisattopi hatthināgo ahosi  yūthapati, tattha tāva ubhopi te samasamā ahesuṃ.</p>
              <p>[03] ``puna caparaṃ yadā devadatto yakkho ahosi adhammo nāma,  tadā bodhisattopi yakkho ahosi dhammo nāma, tatthapi tāva ubhopi  samasamā ahesuṃ.</p>
              <p>[03] ``puna caparaṃ yadā devadatto nāviko ahosi pañcannaṃ  kulasatānaṃ issaro, tadā bodhisattopi nāviko ahosi pañcannaṃ  kulasatānaṃ issaro, tatthapi tāva ubhopi samasamā ahesuṃ.</p>
              <p>[03] ``puna caparaṃ yadā devadatto satthavāho ahosi pañcannaṃ  sakaṭasatānaṃ issaro, tadā bodhisattopi satthavāho ahosi pañcannaṃ  sakaṭasatānaṃ issaro, tatthapi tāva ubhopi samasamā ahesuṃ.</p>
              <p>[03] ``puna caparaṃ ^a^P0.0203^ea^ yadā devadatto sākho nāma  migarājā ahosi, tadā bodhisattopi nigrodho nāma migarājā  ahosi, tatthapi tāva ubhopi samasamā ahesuṃ.</p>
              <p>[03] ``puna caparaṃ yadā devadatto sākho nāma senāpati ahosi,  tadā bodhisattopi nigrodho nāma rājā ahosi, tatthapi tāva ubhopi  samasamā ahesuṃ.</p>
              <p>[03] ``puna caparaṃ yadā devadatto khaṇḍahālo nāma brāhmaṇo ahosi,  tadā bodhisatto cando nāma rājakumāro ahosi, tadā so  khaṇḍahālo yeva adhikataro.</p>
              <p>[03] ``puna caparaṃ yadā devadatto brahmadatto nāma rājā ahosi,  tadā bodhisatto tassa putto mahāpadumo nāma kumāro ahosi, tadā  so rājā sakaputtaṃ corapapāte khipāpesi, yato kutoci pitāva puttānaṃ  adhikataro hoti visiṭṭhoti, tatthapi tāva devadatto yeva adhikataro.</p>
              <p>[03] ``puna ^a^M0.0201^ea^ caparaṃ yadā devadatto mahāpatāpo nāma  rājā ahosi, tadā bodhisatto tassa putto ^a^V0.0195^ea^ dhammapālo nāma kumāro  ahosi, tadā so rājā sakaputtassa hatthapāde sīsañca chedāpesi,  tatthapi tāva devadatto yeva uttaro adhikataro.</p>
              <p>[03] ajjetarahi ubhopi sakyakule jāyiṃsu. bodhisatto buddho  ahosi sabbaññū lokanāyako, devadatto tassa devātidevassa sāsane  pabbajitvā iddhiṃ nibbattetvā buddhālayaṃ akāsi. kiṃ nu kho, bhante  nāgasena, yaṃ mayā bhaṇitaṃ, taṃ sabbaṃ tathaṃ udāhu vitatha''nti?</p>
              <p>[03] ``yaṃ tvaṃ, mahārāja, bahuvidhaṃ kāraṇaṃ osāresi, sabbaṃ taṃ  tatheva, no aññathā''ti. ``yadi, bhante nāgasena, kaṇhopi sukkopi  samasamagatikā honti, tena hi kusalampi akusalampi samasamavipākaṃ  hotī''ti? ``na hi, mahārāja, kusalampi akusalampi  samasamavipākaṃ hoti, na hi, mahārāja, devadatto sabbajanehi  paṭiviruddho, bodhisatteneva paṭiviruddho. yo tassa bodhisattena  paṭiviruddho, so tasmiṃ tasmiṃ yeva bhave paccati phalaṃ deti.  devadattopi, mahārāja, issariye ^a^P0.0204^ea^ ṭhito janapadesu  ārakkhaṃ deti, setuṃ sabhaṃ puññasālaṃ kāreti, samaṇabrāhmaṇānaṃ  kapaṇaddhikavaṇibbakānaṃ nāthānāthānaṃ yathāpaṇihitaṃ dānaṃ deti. tassa  so vipākena bhave bhave sampattiyo paṭilabhati. kassetaṃ, mahārāja,  sakkā vattuṃ vinā dānena damena saṃyamena uposathakammena sampattiṃ  anubhavissatīti?</p>
              <p>[03] ``yaṃ pana tvaṃ, mahārāja, evaṃ vadesi `devadatto ca bodhisatto  ca ekato anuparivattantī'ti, so na jātisatassa accayena samāgamo  ahosi, na jātisahassassa accayena, na jātisatasahassassa  accayena, kadāci karahaci bahūnaṃ ahorattānaṃ accayena samāgamo  ahosi. yaṃ panetaṃ, mahārāja, bhagavatā ^b^kāṇakacchapopamaṃ^eb^  upadassitaṃ manussattappaṭilābhāya, tathūpamaṃ, mahārāja, imesaṃ samāgamaṃ  dhārehi.</p>
              <p>[03] ``na, mahārāja, bodhisattassa devadatteneva saddhiṃ samāgamo  ahosi, theropi, mahārāja, sāriputto anekesu jātisatasahassesu  bodhisattassa pitā ahosi, mahāpitā ahosi, cūḷapitā ahosi  ^a^M0.0202^ea^, bhātā ahosi, putto ahosi, bhāgineyyo ahosi,  mitto ahosi.</p>
              <p>[03] ``bodhisattopi, mahārāja, anekesu jātisatasahassesu therassa  sāriputtassa pitā ahosi, mahāpitā ahosi, cūḷapitā ahosi,  bhātā ahosi, putto ahosi, bhāgineyyo ahosi ^a^V0.0196^ea^, mitto ahosi,  sabbepi, mahārāja, sattanikāyapariyāpannā saṃsārasotamanugatā  saṃsārasotena vuyhantā appiyehipi piyehipi samāgacchanti. yathā,  mahārāja, udakaṃ sotena vuyhamānaṃ suciasucikalyāṇapāpakena  samāgacchati, evameva kho, mahārāja, sabbepi sattanikāyapariyāpannā  saṃsārasotamanugatā saṃsārasotena vuyhantā appiyehipi piyehipi  samāgacchanti. devadatto, mahārāja, yakkho samāno attanā adhammo  pare adhamme niyojetvā sattapaññāsavassakoṭiyo saṭṭhi ca  vassasatasahassāni mahāniraye pacci ^a^P0.0205^ea^, bodhisattopi,  mahārāja, yakkho samāno attanā dhammo pare dhamme niyojetvā  sattapaññāsavassakoṭiyo saṭṭhi ca vassasatasahassāni sagge modi  sabbakāmasamaṅgī, api ca, mahārāja, devadatto imasmiṃ bhave buddhaṃ  anāsādanīyamāsādayitvā samaggañca saṅghaṃ bhinditvā pathaviṃ  pāvisi, tathāgato bujjhitvā sabbadhamme parinibbuto  upadhisaṅkhaye''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] kusalākusalasamavisamapañho sattamo. </p>
            </h4>
            <h4>
              <h4n> 8. amarādevīpañho </h4n>
              <p>[03] 8^b^.^eb^ ``bhante nāgasena, bhāsitampetaṃ bhagavatā -- </p>
              <p>[21] ```sace labhetha khaṇaṃ vā raho vā, nimantakaṃ {nivātakaṃ (kuṇālajātake)} vāpi  labhetha tādisaṃ. </p>
              <p>[22] sabbāva {sabbāpi (sī0 pī0)} itthī kayiruṃ {kareyyuṃ (sī0 pī0 ka0)} nu pāpaṃ, aññaṃ aladdhā  pīṭhasappinā saddhi'nti..</p>
              <p>[03] ``puna ca kathīyati `mahosadhassa bhariyā amarā nāma itthī  gāmake ṭhapitā pavutthapatikā raho nisinnā vivittā rājappaṭisamaṃ  sāmikaṃ karitvā sahassena ^a^M0.0203^ea^ nimantīyamānā pāpaṃ  nākāsī'ti. yadi, bhante nāgasena, bhagavatā bhaṇitaṃ `sace...pe0...  saddhi'nti tena hi `mahosadhassa bhariyā...pe0... nākāsī'ti yaṃ  vacanaṃ, taṃ micchā. yadi mahosadhassa bhariyā...pe0... ^a^P0.0206^ea^  nākāsi, tena hi `sace...pe0... saddhi'nti tampi vacanaṃ  micchā. ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `sace...pe0... saddhi'nti.  kathīyati ca `mahosadhassa bhariyā ^a^V0.0197^ea^ ...pe0... nākāsī'ti. kareyya  sā, mahārāja, itthī sahassaṃ labhamānā tādisena purisena saddhiṃ  pāpakammaṃ, na sā kareyya sace khaṇaṃ vā raho vā nimantakaṃ vāpi  tādisaṃ labheyya, vicinantī sā, mahārāja, amarā itthī na addasa  khaṇaṃ vā raho vā nimantakaṃ vāpi tādisaṃ.</p>
              <p>[03] ``idha loke garahabhayā khaṇaṃ na passi, paraloke nirayabhayā  khaṇaṃ na passi, kaṭukavipākaṃ pāpanti khaṇaṃ na passi, piyaṃ  amuñcitukāmā khaṇaṃ na passi, sāmikassa garukatāya khaṇaṃ na  passi, dhammaṃ apacāyantī khaṇaṃ na passi, anariyaṃ garahantī khaṇaṃ na  passi, kiriyaṃ abhinditukāmā khaṇaṃ na passi. evarūpehi bahūhi  kāraṇehi khaṇaṃ na passi.</p>
              <p>[03] ``rahopi sā loke vicinitvā apassantī pāpaṃ nākāsi.  sace sā manussehi ^a^P0.0207^ea^ raho labheyya, atha amanussehi  raho na labheyya. sace amanussehi raho labheyya, atha paracittavidūhi  pabbajitehi raho na labheyya. sace paracittavidūhi pabbajitehi raho  labheyya, atha paracittavidūnīhi devatāhi raho na labheyya. sace  paracittavidūnīhi devatāhi raho labheyya, attanāva pāpehi raho na  labheyya. sace attanāva pāpehi raho labheyya, atha adhammena raho na  labheyya. evarūpehi bahuvidhehi kāraṇehi raho alabhitvā pāpaṃ  nākāsi.</p>
              <p>[03] ``nimantakampi sā loke vicinitvā tādisaṃ alabhantī pāpaṃ  nākāsi. mahosadho, mahārāja, paṇḍito aṭṭhavīsatiyā aṅgehi  samannāgato. katamehi aṭṭhavīsatiyā aṅgehi samannāgato?  mahosadho, mahārāja, sūro hirimā ottappī sapakkho mittasampanno  khamo sīlavā saccavādī soceyyasampanno akkodhano anatimānī  anusūyako vīriyavā āyūhako saṅgāhako saṃvibhāgī sakhilo  nivātavutti saṇho asaṭho amāyāvī atibuddhisampanno kittimā  vijjāsampanno hitesī upanissitānaṃ ^a^M0.0204^ea^ patthito  sabbajanassa dhanavā yasavā. mahosadho, mahārāja, paṇḍito imehi  aṭṭhavīsatiyā aṅgehi samannāgato. sā aññaṃ tādisaṃ nimantakaṃ  alabhitvā pāpaṃ nākāsī''ti. ``sādhu, bhante nāgasena, evametaṃ  tathā sampaṭicchāmī''ti. </p>
              <p>[06] amarādevīpañho aṭṭhamo. </p>
            </h4>
            <h4>
              <h4n> 9. arahantābhāyanapañho </h4n>
              <p>[03] 9^b^.^eb^ ``bhante ^a^V0.0198^ea^ nāgasena, bhāsitampetaṃ bhagavatā  `vigatabhayasantāsā arahanto'ti. puna ca nagare rājagahe dhanapālakaṃ  hatthiṃ bhagavati opatantaṃ disvā pañca khīṇāsavasatāni pariccajitvā  jinavaraṃ pakkantāni disāvidisaṃ ekaṃ ṭhapetvā theraṃ ānandaṃ. kiṃ nu  kho, bhante nāgasena, te arahanto bhayā pakkantā, paññāyissati sakena  kammenāti dasabalaṃ pātetukāmā pakkantā ^a^P0.0208^ea^, udāhu  tathāgatassa atulaṃ vipulamasamaṃ pāṭihāriyaṃ daṭṭhukāmā pakkantā? yadi,  bhante nāgasena, bhagavatā bhaṇitaṃ `vigatabhayasantāsā arahanto'ti, tena  hi `nagare...pe0... ānanda'nti yaṃ vacanaṃ taṃ micchā. yadi nagare  rājagahe dhanapālakaṃ hatthiṃ bhagavati opatantaṃ disvā pañca  khīṇāsavasatāni pariccajitvā jinavaraṃ pakkantāni disāvidisaṃ ekaṃ  ṭhapetvā theraṃ ānandaṃ, tena hi `vigatabhayasantāsā arahanto'ti tampi  vacanaṃ micchā. ayampi ubhato koṭiko pañho tavānuppatto, so  tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `vigatabhayasantāsā  arahanto'ti, nagare rājagahe dhanapālakaṃ hatthiṃ bhagavati opatantaṃ  disvā pañca khīṇāsavasatāni pariccajitvā jinavaraṃ pakkantāni  disāvidisaṃ ekaṃ ṭhapetvā theraṃ ānandaṃ, tañca pana na bhayā, nāpi  bhagavantaṃ pātetukāmatāya.</p>
              <p>[03] ``yena pana, mahārāja, hetunā arahanto bhāyeyyuṃ vā tāseyyuṃ  vā, so hetu arahantānaṃ samucchinno, tasmā vigatabhayasantāsā  arahanto, bhāyati nu, mahārāja, mahāpathavī khaṇantepi bhindantepi  dhārentepi samuddapabbatagirisikhareti? ``na hi, bhante''ti.  ``kena kāraṇena mahārājā''ti? ``natthi, bhante, mahāpathaviyā so  hetu, yena hetunā mahāpathavī ^a^M0.0205^ea^ bhāyeyya vā tāseyya  vā''ti. ``evameva kho, mahārāja, natthi arahantānaṃ so hetu, yena  hetunā arahanto bhāyeyyuṃ vā tāseyyuṃ vā.</p>
              <p>[03] ``bhāyati nu, mahārāja, girisikharaṃ chindante vā bhindante  vā patante vā agginā dahante vā''ti? ``na hi, bhante''ti.  ``kena kāraṇena mahārājā''ti? ``natthi, bhante, girisikharassa  ^a^P0.0209^ea^ so hetu, yena hetunā girisikharaṃ bhāyeyya vā  tāseyya vā''ti. ``evameva kho, mahārāja, natthi arahantānaṃ so  hetu, yena hetunā arahanto bhāyeyyuṃ vā tāseyyuṃ vā.</p>
              <p>[03] ``yadipi ^a^V0.0199^ea^, mahārāja, lokadhātusatasahassesu ye keci  sattanikāyapariyāpannā sabbepi te sattihatthā ekaṃ arahantaṃ upadhāvitvā  tāseyyuṃ, na bhaveyya arahato cittassa kiñci aññathattaṃ. kiṃ kāraṇaṃ?  aṭṭhānamanavakāsatāya.</p>
              <p>[03] ``api ca, mahārāja, tesaṃ khīṇāsavānaṃ evaṃ cetoparivitakko  ahosi `ajja naravarapavare jinavaravasabhe nagaravaramanuppaviṭṭhe vīthiyā  dhanapālako hatthī āpatissati, asaṃsayamatidevadevaṃ upaṭṭhāko na  pariccajissati, yadi mayaṃ sabbepi bhagavantaṃ na pariccajissāma,  ānandassa guṇo pākaṭo na bhavissati, na heva ca tathāgataṃ  samupagamissati hatthināgo, handa mayaṃ apagacchāma, evamidaṃ mahato  janakāyassa kilesabandhanamokkho bhavissati, ānandassa ca guṇo  pākaṭo bhavissatī'ti. evaṃ te arahanto ānisaṃsaṃ disvā  disāvidisaṃ pakkantā''ti. ``suvibhatto, bhante nāgasena, pañho,  evametaṃ natthi arahantānaṃ bhayaṃ vā santāso vā, ānisaṃsaṃ disvā  arahanto pakkantā disāvidisa''nti. </p>
              <p>[06] arahantābhāyanapañho navamo. </p>
            </h4>
            <h4>
              <h4n> 10. buddhasabbaññubhāvapañho </h4n>
              <p>[03] 10^b^.^eb^ ``bhante nāgasena, tumhe bhaṇatha `tathāgato  sabbaññū'ti. puna ca bhaṇatha `tathāgatena sāriputtamoggallānappamukhe  bhikkhusaṅghe paṇāmite ^a^M0.0206^ea^ cātumeyyakā ca sakyā brahmā  ca sahampati bījūpamañca vacchataruṇūpamañca upadassetvā bhagavantaṃ  pasādesuṃ khamāpesuṃ nijjhattaṃ akaṃsū'ti. kiṃ nu kho, bhante nāgasena,  aññātā tā upamā tathāgatassa, yāhi tathāgato upamāhi ^a^P0.0210^ea^  orato khamito upasanto nijjhattaṃ gato? yadi, bhante  nāgasena, tathāgatassa tā upamā aññātā, tena hi buddho asabbaññū,  yadi ñātā, tena hi okassa pasayha vīmaṃsāpekkho paṇāmesi, tena  hi tassa akāruññatā sambhavati. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``sabbaññū, mahārāja, tathāgato, tāhi ca upamāhi bhagavā  pasanno orato khamito upasanto ^a^V0.0200^ea^ nijjhattaṃ gato. dhammassāmī,  mahārāja, tathāgato, tathāgatappavediteheva te opammehi tathāgataṃ  ārādhesuṃ tosesuṃ pasādesuṃ, tesañca tathāgato pasanno `sādhū'ti  abbhānumodi.</p>
              <p>[03] ``yathā, mahārāja, itthī sāmikassa santakeneva dhanena  sāmikaṃ ārādheti toseti pasādeti, tañca sāmiko `sādhū'ti  abbhānumodati, evameva kho, mahārāja, cātumeyyakā ca sakyā brahmā  ca sahampati tathāgatappavediteheva opammehi tathāgataṃ ārādhesuṃ tosesuṃ  pasādesuṃ, tesañca tathāgato pasanno `sādhū'ti abbhānumodi.</p>
              <p>[03] ``yathā vā pana, mahārāja, kappako rañño santakeneva  suvaṇṇaphaṇakena rañño uttamaṅgaṃ pasādhayamāno rājānaṃ ārādheti  toseti pasādeti, tassa ca rājā pasanno `sādhū'ti abbhānumodati,  yathicchitamanuppadeti, evameva kho, mahārāja, cātumeyyakā ca sakyā  brahmā ca sahampati tathāgatappavediteheva opammehi tathāgataṃ ārādhesuṃ  tosesuṃ pasādesuṃ, tesañca tathāgato pasanno `sādhū'ti abbhānumodi.</p>
              <p>[03] ``yathā vā pana, mahārāja, saddhivihāriko upajjhāyābhataṃ  piṇḍapātaṃ gahetvā upajjhāyassa upanāmento upajjhāyaṃ ārādheti  toseti pasādeti, tañca upajjhāyo pasanno `sādhū'ti abbhānumodati,  evameva ^a^M0.0207^ea^ kho, mahārāja, cātumeyyakā ca sakyā brahmā  ca sahampati tathāgatappavediteheva opammehi tathāgataṃ ārādhesuṃ tosesuṃ  pasādesuṃ, tesañca ^a^P0.0211^ea^ tathāgato pasanno `sādhū'ti  abbhānumoditvā sabbadukkhaparimuttiyā dhammaṃ desesī''ti. ``sādhu,  bhante nāgasena, evametaṃ tathā sampaṭicchāmīti. </p>
              <p>[06] buddhasabbaññubhāvapañho dasamo. </p>
              <p>[06] sabbaññutañāṇavaggo catuttho. </p>
              <p>[06] imasmiṃ vagge dasa pañhā. </p>
            </h4>
          </h3>
          <h3>
            <h3n> 5. santhavavaggo </h3n>
            <h4>
              <h4n> 1. santhavapañho </h4n>
              <p>[03] 1^b^.^eb^ ``bhante ^a^V0.0201^ea^ ^a^M0.0208^ea^ nāgasena, bhāsitampetaṃ  bhagavatā -- </p>
              <p>[21] ```santhavato bhayaṃ jātaṃ, niketā jāyate rajo. </p>
              <p>[22] aniketamasanthavaṃ, etaṃ ve munidassana'nti..</p>
              <p>[03] ``puna ca bhagavatā bhaṇitaṃ `vihāre kāraye ramme, vāsayettha  bahussute'ti. yadi, bhante nāgasena, tathāgatena bhaṇitaṃ `santhavato  bhayaṃ jātaṃ, niketā jāyate rajo. aniketamasanthavaṃ, etaṃ ve  munidassana'nti, tena hi `vihāre kāraye ramme, vāsayettha  bahussute'ti yaṃ vacanaṃ, taṃ micchā. yadi tathāgatena bhaṇitaṃ `vihāre  kāraye ramme, vāsayettha bahussute'ti, tena hi `santhavato bhayaṃ jātaṃ,  niketā jāyate rajo. aniketamasanthavaṃ, etaṃ ve munidassana'nti  tampi vacanaṃ micchā. ayampi ubhato koṭiko pañho tavānuppatto,  so tayā nibbāhitabbo''ti.</p>
              <p>[03] ``bhāsitampetaṃ ^a^P0.0212^ea^, mahārāja, bhagavatā  `santhavato bhayaṃ jātaṃ, niketā jāyate rajo. aniketamasanthavaṃ, etaṃ  ve munidassana'nti. bhaṇitañca `vihāre kāraye ramme, vāsayettha  bahussute'ti. yaṃ, mahārāja, bhagavatā bhaṇitaṃ `santhavato bhayaṃ jātaṃ,  niketā jāyate rajo. aniketamasanthavaṃ, etaṃ ve munidassana'nti,  taṃ sabhāvavacanaṃ asesavacanaṃ nissesavacanaṃ nippariyāyavacanaṃ  samaṇānucchavaṃ samaṇasāruppaṃ samaṇappatirūpaṃ samaṇārahaṃ samaṇagocaraṃ  samaṇappaṭipadā samaṇappaṭipatti. yathā, mahārāja, āraññako migo  araññe pavane caramāno nirālayo aniketo yathicchakaṃ sayati,  evameva kho, mahārāja, bhikkhunā `santhavato bhayaṃ jātaṃ, niketā  jāyate rajo. aniketamasanthavaṃ, etaṃ ve munidassana'nti cintetabbaṃ.</p>
              <p>[03] ``yaṃ ^a^V0.0202^ea^ pana, mahārāja, bhagavatā bhaṇitaṃ `vihāre kāraye ramme,  vāsayettha bahussute'ti, taṃ dve atthavase sampassamānena bhagavatā bhaṇitaṃ.  katame dve? vihāradānaṃ nāma sabbabuddhehi vaṇṇitaṃ anumataṃ thomitaṃ  ^a^M0.0209^ea^ pasatthaṃ, taṃ te vihāradānaṃ datvā jātijarāmaraṇā  parimuccissantīti. ayaṃ tāva paṭhamo ānisaṃso vihāradāne.</p>
              <p>[03] ``puna caparaṃ vihāre vijjamāne bhikkhuniyo byattasaṅketā  bhavissanti, sulabhaṃ dassanaṃ dassanakāmānaṃ, anikete duddassanā  bhavissantīti. ayaṃ dutiyo ānisaṃso vihāradāne. ime dve  atthavase sampassamānena bhagavatā bhaṇitaṃ `vihāre ^a^P0.0213^ea^  kāraye ramme, vāsayettha bahussute'ti, na tattha buddhaputtena ālayo  karaṇīyo nikete''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] santhavapañho paṭhamo. </p>
            </h4>
            <h4>
              <h4n> 2. udarasaṃyatapañho </h4n>
              <p>[03] 2^b^.^eb^ ``bhante nāgasena, bhāsitampetaṃ bhagavatā -- </p>
              <p>[22] ```uttiṭṭhe nappamajjeyya, udare saṃyato siyā'ti..</p>
              <p>[03] ``puna ca bhagavatā bhaṇitaṃ `ahaṃ kho panudāyi, appekadā  iminā pattena samatittikampi bhuñjāmi, bhiyyopi bhuñjāmī'ti.  yadi, bhante nāgasena, bhagavatā bhaṇitaṃ `uttiṭṭhe nappamajjeyya, udare  saṃyato siyā'ti, tena hi `ahaṃ kho panudāyi, appekadā iminā  pattena samatitthikampi bhuñjāmi, bhiyyopi bhuñjāmī'ti yaṃ vacanaṃ, taṃ  micchā. yadi tathāgatena bhaṇitaṃ `ahaṃ kho panudāyi, appekadā  iminā pattena samatitthikampi bhuñjāmi, bhiyyopi bhuñjāmī'ti, tena  hi `uttiṭṭhe nappamajjeyya, udare saṃyato siyā'ti tampi vacanaṃ micchā.  ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `uttiṭṭhe nappamajjeyya, udare  saṃyato siyā'ti, bhaṇitañca `ahaṃ kho panudāyi, appekadā iminā  pattena samatittikampi bhuñjāmi, bhiyyopi bhuñjāmī'ti  ^a^V0.0203^ea^. yaṃ, mahārāja, bhagavatā bhaṇitaṃ `uttiṭṭhe nappamajjeyya, udare saṃyato  siyā'ti, taṃ ^a^P0.0214^ea^ sabhāvavacanaṃ asesavacanaṃ nissesavacanaṃ  nippariyāyavacanaṃ bhūtavacanaṃ tacchavacanaṃ yāthāvavacanaṃ aviparītavacanaṃ  isivacanaṃ munivacanaṃ bhagavantavacanaṃ arahantavacanaṃ ^a^M0.0210^ea^  paccekabuddhavacanaṃ jinavacanaṃ sabbaññuvacanaṃ tathāgatassa arahato  sammāsambuddhassa vacanaṃ.</p>
              <p>[03] ``udare asaṃyato, mahārāja, pāṇampi hanati, adinnampi  ādiyati, paradārampi gacchati, musāpi bhaṇati, majjampi pivati,  mātarampi jīvitā voropeti, pitarampi jīvitā voropeti,  arahantampi jīvitā voropeti, saṅghampi bhindati, duṭṭhena cittena  tathāgatassa lohitampi uppādeti. nanu, mahārāja, devadatto udare  asaṃyato saṅghaṃ bhinditvā kappaṭṭhiyaṃ kammaṃ āyūhi {āyūhati (ka0)}. evarūpāni,  mahārāja, aññānipi bahuvidhāni kāraṇāni disvā bhagavatā bhaṇitaṃ  `uttiṭṭhe nappamajjeyya, udare saṃyato siyā'ti. </p>
              <p>[01] ``udare saṃyato, mahārāja, catusaccābhisamayaṃ  abhisameti, cattāri sāmaññaphalāni sacchikaroti, catūsu  paṭisambhidāsu aṭṭhasu samāpattīsu chasu abhiññāsu vasībhāvaṃ  pāpuṇāti, kevalañca samaṇadhammaṃ pūreti. nanu, mahārāja, sukapotako  udare saṃyato hutvā yāva tāvatiṃsabhavanaṃ kampetvā sakkaṃ devānamindaṃ  upaṭṭhānamupanesi, evarūpāni, mahārāja, aññānipi bahuvidhāni  kāraṇāni disvā bhagavatā bhaṇitaṃ `uttiṭṭhe nappamajjeyya, udare saṃyato  siyā'ti.</p>
              <p>[03] ``yaṃ pana, mahārāja, bhagavatā bhaṇitaṃ `ahaṃ kho panudāyi  appekadā iminā pattena samatittikampi bhuñjāmi, bhiyyopi  bhuñjāmī'ti, taṃ katakiccena niṭṭhitakiriyena siddhatthena  vusitavosānena nirāvaraṇena sabbaññunā sayambhunā tathāgatena attānaṃ  upādāya bhaṇitaṃ.</p>
              <p>[03] ``yathā, mahārāja, vantassa virittassa anuvāsitassa  āturassa ^a^P0.0215^ea^ sappāyakiriyā icchitabbā hoti, evameva  kho, mahārāja, sakilesassa adiṭṭhasaccassa udare saṃyamo karaṇīyo  hoti. yathā, mahārāja, maṇiratanassa sappabhāsassa jātimantassa  abhijātiparisuddhassa majjananighaṃsanaparisodhanena karaṇīyaṃ na hoti,  evameva kho, mahārāja, tathāgatassa buddhavisaye pāramiṃ gatassa  kiriyākaraṇesu āvaraṇaṃ na hotī''ti. ``sādhu, bhante nāgasena,  evametaṃ tathā sampaṭicchāmī''ti. </p>
              <p>[06] udarasaṃyatapañho dutiyo. </p>
            </h4>
            <h4>
              <h4n> 3. buddhāppābādhapañho </h4n>
              <p>[03] 3^b^.^eb^ ``bhante ^a^V0.0204^ea^ ^a^M0.0211^ea^ nāgasena, bhāsitampetaṃ  bhagavatā `ahamasmi, bhikkhave, brāhmaṇo yācayogo sadā payatapāṇi  antimadehadharo anuttaro bhisakko sallakatto'ti. puna ca bhaṇitaṃ  bhagavatā `etadaggaṃ, bhikkhave, mama sāvakānaṃ bhikkhūnaṃ appābādhānaṃ  yadidaṃ bākulo'ti. bhagavato ca sarīre bahukkhattuṃ ābādho uppanno  dissati. yadi, bhante nāgasena, tathāgato anuttaro, tena hi  `etadaggaṃ...pe0... bākulo'ti yaṃ vacanaṃ, taṃ micchā. yadi thero  bākulo appābādhānaṃ aggo, tena hi `ahamasmi...pe0...  sallakatto'ti tampi vacanaṃ micchā. ayampi ubhato koṭiko pañho  tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `ahamasmi...pe0...  sallakatto'ti, bhaṇitañca `etadaggaṃ...pe0... bākulo'ti, tañca pana  bāhirānaṃ āgamānaṃ adhigamānaṃ pariyattīnaṃ attani vijjamānataṃ  ^a^P0.0216^ea^ sandhāya bhāsitaṃ.</p>
              <p>[03] ``santi kho pana, mahārāja, bhagavato sāvakā ṭhānacaṅkamikā,  te ṭhānena caṅkamena divārattiṃ vītināmenti, bhagavā pana, mahārāja,  ṭhānena caṅkamena nisajjāya sayanena divārattiṃ vītināmeti, ye te,  mahārāja, bhikkhū ṭhānacaṅkamikā, te tena aṅgena atirekā.</p>
              <p>[03] ``santi kho pana, mahārāja, bhagavato sāvakā ekāsanikā,  te jīvitahetupi dutiyaṃ bhojanaṃ na bhuñjanti, bhagavā pana, mahārāja,  dutiyampi yāva tatiyampi bhojanaṃ bhuñjati, ye te, mahārāja, bhikkhū  ekāsanikā, te tena aṅgena atirekā, anekavidhāni, mahārāja,  tāni kāraṇāni tesaṃ tesaṃ taṃ taṃ sandhāya bhaṇitāni. bhagavā pana,  mahārāja, anuttaro sīlena samādhinā paññāya vimuttiyā  vimuttiñāṇadassanena dasahi ca balehi catūhi vesārajjehi aṭṭhārasahi  buddhadhammehi chahi asādhāraṇehi ñāṇehi, kevale ca buddhavisaye taṃ  sandhāya bhaṇitaṃ `ahamasmi...pe0... sallakatto'ti.</p>
              <p>[03] ``idha, mahārāja, manussesu eko jātimā hoti, eko  dhanavā, eko vijjavā, eko sippavā, eko sūro, eko vicakkhaṇo,  sabbepete abhibhaviya rājā yeva tesaṃ uttamo hoti, evameva kho,  mahārāja, bhagavā sabbasattānaṃ aggo jeṭṭho seṭṭho.</p>
              <p>[03] ``yaṃ ^a^V0.0205^ea^ ^a^M0.0212^ea^ pana āyasmā bākulo appābādho  ahosi, taṃ abhinīhāravasena, so hi, mahārāja, anomadassissa  bhagavato udaravātābādhe uppanne vipassissa ca bhagavato aṭṭhasaṭṭhiyā ca  bhikkhusatasahassānaṃ tiṇapupphakaroge uppanne sayaṃ tāpaso samāno  nānābhesajjehi taṃ byādhiṃ apanetvā appābādhataṃ patto, bhaṇito ca  `etadaggaṃ...pe0... bākulo'ti.</p>
              <p>[03] ``bhagavato, mahārāja, byādhimhi uppajjantepi anuppajjantepi  dhutaṅgaṃ ādiyantepi anādiyantepi natthi ^a^P0.0217^ea^ bhagavatā  sadiso koci satto. bhāsitampetaṃ mahārāja bhagavatā devātidevena  ^b^saṃyuttanikāya^eb^varalañchake --</p>
              <p>[03] ```yāvatā, bhikkhave, sattā apadā vā dvipadā vā catuppadā  vā bahuppadā vā rūpino vā arūpino vā saññino vā asaññino  vā nevasaññīnāsaññino vā, tathāgato tesaṃ aggamakkhāyati arahaṃ  sammāsambuddho'ti. `sādhu, bhante nāgasena, evametaṃ tathā  sampaṭicchāmī'''ti. </p>
              <p>[06] buddhāppābādhapañho tatiyo. </p>
            </h4>
            <h4>
              <h4n> 4. magguppādanapañho </h4n>
              <p>[03] 4^b^.^eb^ ``bhante nāgasena, bhāsitampetaṃ bhagavatā  `tathāgato bhikkhave, arahaṃ sammāsambuddho anuppannassa maggassa  uppādetā'ti. puna ca bhaṇitaṃ `addasaṃ khvāhaṃ, bhikkhave, purāṇaṃ  maggaṃ purāṇaṃ añjasaṃ pubbakehi sammāsambuddhehi anuyāta'nti. yadi,  bhante nāgasena, tathāgato anuppannassa maggassa uppādetā, tena hi  `addasaṃ khvāhaṃ, bhikkhave, purāṇaṃ maggaṃ purāṇaṃ añjasaṃ pubbakehi  sammāsambuddhehi anuyāta'nti yaṃ vacanaṃ, taṃ micchā. yadi tathāgatena  bhaṇitaṃ `addasaṃ khvāhaṃ, bhikkhave, purāṇaṃ maggaṃ purāṇaṃ añjasaṃ  pubbakehi sammāsambuddhehi anuyāta'nti, tena hi `tathāgato, bhikkhave,  arahaṃ sammāsambuddho anuppannassa maggassa uppādetā'ti tampi vacanaṃ  micchā. ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ ^a^M0.0213^ea^, mahārāja, bhagavatā `tathāgato,  bhikkhave, arahaṃ sammāsambuddho anuppannassa maggassa uppādetā'ti.  bhaṇitañca `addasaṃ khvāhaṃ, bhikkhave, purāṇaṃ maggaṃ purāṇaṃ  ^a^V0.0206^ea^ añjasaṃ pubbakehi sammāsambuddhehi anuyāta'nti, taṃ dvayampi sabhāvavacanameva,  pubbakānaṃ, mahārāja, tathāgatānaṃ antaradhānena asati anusāsake  maggo antaradhāyi, taṃ {so taṃ (sī0 pī0 ka0)} tathāgato maggaṃ luggaṃ paluggaṃ gūḷhaṃ pihitaṃ  paṭicchannaṃ asañcaraṇaṃ ^a^P0.0218^ea^ paññācakkhunā sampassamāno {sammasamāno (sī0 pī0)}   addasa pubbakehi sammāsambuddhehi anuyātaṃ, taṃkāraṇā āha `addasaṃ  khvāhaṃ, bhikkhave, purāṇaṃ maggaṃ purāṇaṃ añjasaṃ pubbakehi  sammāsambuddhehi anuyāta'nti.</p>
              <p>[03] ``pubbakānaṃ, mahārāja, tathāgatānaṃ antaradhānena asati  anusāsake luggaṃ paluggaṃ gūḷhaṃ pihitaṃ paṭicchannaṃ asañcaraṇaṃ maggaṃ yaṃ  dāni tathāgato sañcaraṇaṃ akāsi, taṃkāraṇā āha `tathāgato,  bhikkhave, arahaṃ sammāsambuddho anuppannassa maggassa uppādetā'ti.</p>
              <p>[03] ``idha, mahārāja, rañño cakkavattissa antaradhānena maṇiratanaṃ  girisikhantare nilīyati, aparassa cakkavattissa sammāpaṭipattiyā  upagacchati, api nu kho taṃ, mahārāja, maṇiratanaṃ tassa pakata''nti?  ``na hi, bhante, pākatikaṃ yeva taṃ maṇiratanaṃ, tena pana  nibbattita''nti {nibbattanti (sī0 pī0)}. ``evameva kho, mahārāja, pākatikaṃ pubbakehi  tathāgatehi anuciṇṇaṃ aṭṭhaṅgikaṃ sivaṃ maggaṃ asati anusāsake luggaṃ  paluggaṃ gūḷhaṃ pihitaṃ paṭicchannaṃ asañcaraṇaṃ bhagavā paññācakkhunā  sampassamāno uppādesi, sañcaraṇaṃ akāsi, taṃkāraṇā āha  `tathāgato, bhikkhave, arahaṃ sammāsambuddho anuppannassa maggassa  uppādetā'ti.</p>
              <p>[03] ``yathā vā pana, mahārāja, santaṃ yeva puttaṃ yoniyā  janayitvā mātā `janikā'ti vuccati, evameva kho, mahārāja,  tathāgato santaṃ yeva maggaṃ luggaṃ paluggaṃ gūḷhaṃ pihitaṃ paṭicchannaṃ  asañcaraṇaṃ paññācakkhunā sampassamāno uppādesi, sañcaraṇaṃ akāsi,  taṃkāraṇā āha `tathāgato, bhikkhave, arahaṃ sammāsambuddho anuppannassa  maggassa uppādetā'ti.</p>
              <p>[03] ``yathā vā pana, mahārāja, koci puriso yaṃ kiñci naṭṭhaṃ  passati, `tena taṃ bhaṇḍaṃ nibbattita'nti jano voharati, evameva kho,  mahārāja, tathāgato santaṃ yeva maggaṃ luggaṃ paluggaṃ gūḷhaṃ pihitaṃ  paṭicchannaṃ asañcaraṇaṃ ^a^M0.0214^ea^ paññācakkhunā sampassamāno  uppādesi, sañcaraṇaṃ ^a^P0.0219^ea^ akāsi, taṃkāraṇā āha  `tathāgato, bhikkhave, arahaṃ sammāsambuddho anuppannassa maggassa  uppādetā'ti.</p>
              <p>[03] ``yathā vā pana, mahārāja, koci puriso vanaṃ sodhetvā bhūmiṃ  nīharati, `tassa sā bhūmī'ti ^a^V0.0207^ea^ jano voharati, na cesā bhūmi tena  pavattitā, taṃ bhūmiṃ kāraṇaṃ katvā bhūmisāmiko nāma hoti, evameva  kho, mahārāja, tathāgato santaṃ yeva maggaṃ luggaṃ paluggaṃ gūḷhaṃ pihitaṃ  paṭicchannaṃ asañcaraṇaṃ paññāya sampassamāno uppādesi, sañcaraṇaṃ  akāsi, taṃkāraṇā āha `tathāgato, bhikkhave, arahaṃ sammāsambuddho  anuppannassa maggassa uppādetā'''ti. ``sādhu, bhante nāgasena,  evametaṃ tathā sampaṭicchāmī''ti. </p>
              <p>[06] magguppādanapañho catuttho. </p>
            </h4>
            <h4>
              <h4n> 5. buddhāviheṭhakapañho </h4n>
              <p>[03] 5^b^.^eb^ ``bhante nāgasena, bhāsitampetaṃ bhagavatā `pubbe  vāhaṃ manussabhūto samāno sattānaṃ aviheṭhakajātiko ahosi'nti.  puna ca bhaṇitaṃ `lomasakassapo nāma isi samāno anekasate pāṇe  ghātayitvā vājapeyyaṃ mahāyaññaṃ yajī'ti. yadi, bhante nāgasena,  bhagavatā bhaṇitaṃ `pubbe vāhaṃ manussabhūto samāno sattānaṃ  aviheṭhakajātiko ahosi'nti, tena hi `lomasakassapena isinā  anekasate pāṇe ghātayitvā vājapeyyaṃ mahāyaññaṃ yajita'nti yaṃ vacanaṃ,  taṃ micchā. yadi `lomasakassapena isinā anekasate pāṇe  ghātayitvā vājapeyyaṃ mahāyaññaṃ yajitaṃ', tena hi `pubbe vāhaṃ  manussabhūto samāno sattānaṃ aviheṭhakajātiko ahosi'nti tampi  vacanaṃ micchā. ayampi ubhato koṭiko pañho tavānuppatto, so  tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `pubbe vāhaṃ manussabhūto  samāno sattānaṃ aviheṭhakajātiko ahosi'nti, `lomasakassapena  isinā anekasate pāṇe ghātayitvā ^a^P0.0220^ea^ vājapeyyaṃ  mahāyaññaṃ yajitaṃ', tañca pana rāgavasena visaññinā, no  sacetanenā''ti.</p>
              <p>[03] ``aṭṭhime ^a^M0.0215^ea^, bhante nāgasena, puggalā pāṇaṃ  hananti. katame aṭṭha? ratto rāgavasena pāṇaṃ hanati, duṭṭho  dosavasena pāṇaṃ hanati, mūḷho mohavasena pāṇaṃ hanati, mānī  mānavasena pāṇaṃ hanati, luddho lobhavasena pāṇaṃ hanati, akiñcano  jīvikatthāya pāṇaṃ hanati, bālo hassavasena {aññāṇavasena (ka0 sī0)} pāṇaṃ hanati, rājā  vinayanavasena pāṇaṃ hanati. ime kho, bhante nāgasena, aṭṭha puggalā  pāṇaṃ hananti. pākatikaṃ yeva, bhante nāgasena, bodhisattena kata''nti  ^a^V0.0208^ea^. ``na, mahārāja, pākatikaṃ bodhisattena kataṃ, yadi, mahārāja,  bodhisatto pakatibhāvena onameyya mahāyaññaṃ yajituṃ, na yimaṃ gāthaṃ  bhaṇeyya -- </p>
              <p>[21] ```sasamuddapariyāyaṃ, mahiṃ sāgarakuṇḍalaṃ. </p>
              <p>[22] na icche saha nindāya, evaṃ seyha {sayha (sī0 pī0)} vijānahī'ti..</p>
              <p>[03] ``evaṃvādī, mahārāja, bodhisatto saha dassanena candavatiyā  rājakaññāya visaññī ahosi khittacitto ratto visaññibhūto  ākulākulo turitaturito tena vikkhittabhantaluḷitacittena  mahatimahāpasughātagalaruhirasañcayaṃ vājapeyyaṃ mahāyaññaṃ yaji.</p>
              <p>[03] ``yathā, mahārāja, ummattako khittacitto jalitampi jātavedaṃ  akkamati, kupitampi āsīvisaṃ gaṇhāti, mattampi hatthiṃ upeti,  samuddampi atīradassiṃ pakkhandati, candanikampi oḷigallampi  omaddati, kaṇṭakādhānampi abhiruhati, papātepi patati, asucimpi  bhakkheti, naggopi rathiyā carati, aññampi bahuvidhaṃ akiriyaṃ  karoti. evameva kho, mahārāja, bodhisatto saha dassanena  candavatiyā rājakaññāya visaññī ahosi khittacitto ratto  visaññibhūto ākulākulo turitaturito, tena  vikkhittabhantaluḷitacittena mahatimahāpasughātagalaruhirasañcayaṃ vājapeyyaṃ  mahāyaññaṃ ^a^P0.0221^ea^ yaji.</p>
              <p>[03] ``khittacittena, mahārāja, kataṃ pāpaṃ diṭṭhadhammepi na  mahāsāvajjaṃ hoti, samparāye vipākenapi no tathā. idha, mahārāja,  koci ummattako vajjhamāpajjeyya, tassa tumhe kiṃ daṇḍaṃ dhārethā''ti?  ``ko, bhante, ummattakassa daṇḍo bhavissati, taṃ mayaṃ pothāpetvā  nīharāpema, esova tassa daṇḍo''ti. ``iti kho, mahārāja,  ummattakassa aparādhe daṇḍopi na bhavati ^a^M0.0216^ea^, tasmā  ummattakassa katepi na doso bhavati satekiccho. evameva kho,  mahārāja, lomasakassapo isi saha dassanena candavatiyā rājakaññāya  visaññī ahosi khittacitto ratto visaññibhūto visaṭapayāto  ākulākulo turitaturito, tena vikkhittabhantaluḷitacittena  mahatimahāpasughātagalaruhirasañcayaṃ vājapeyyaṃ mahāyaññaṃ yaji. yadā  ca pana pakaticitto ahosi paṭiladdhassati, tadā punadeva pabbajitvā  pañcābhiññāyo nibbattetvā brahmalokūpago ahosī''ti. ``sādhu,  bhante nāgasena, evametaṃ tathā sampaṭicchāmī''ti. </p>
              <p>[06] buddhāviheṭhakapañho pañcamo. </p>
            </h4>
            <h4>
              <h4n> 6. chaddantajotipālārabbhapañho </h4n>
              <p>[03] 6^b^.^eb^ ``bhante ^a^V0.0209^ea^ nāgasena, bhāsitampetaṃ bhagavatā  chaddanto nāgarājā -- </p>
              <p>[21] ```vadhissametanti parāmasanto, kāsāvamaddakkhi dhajaṃ  isīnaṃ. </p>
              <p>[22] dukkhena phuṭṭhassudapādi saññā, arahaddhajo sabbhi  avajjharūpo'ti..</p>
              <p>[03] ``puna ca bhaṇitaṃ `jotipālamāṇavo samāno kassapaṃ bhagavantaṃ  arahantaṃ sammāsambuddhaṃ muṇḍakavādena samaṇakavādena asabbhāhi pharusāhi  vācāhi akkosi paribhāsī'ti. yadi, bhante nāgasena, bodhisatto  tiracchānagato samāno kāsāvaṃ abhipūjayi, tena hi `jotipālena  māṇavena ^a^P0.0222^ea^ kassapo bhagavā arahaṃ sammāsambuddho  muṇḍakavādena samaṇakavādena asabbhāhi pharusāhi vācāhi akkuṭṭho  paribhāsito'ti yaṃ vacanaṃ, taṃ micchā. yadi jotipālena māṇavena  kassapo bhagavā arahaṃ sammāsambuddho muṇḍakavādena samaṇakavādena  asabbhāhi pharusāhi vācāhi akkuṭṭho paribhāsito, tena hi `chaddantena  nāgarājena kāsāvaṃ pūjita'nti tampi vacanaṃ micchā. yadi  tiracchānagatena bodhisattena kakkhaḷakharakaṭukavedanaṃ vedayamānena  luddakena nivatthaṃ kāsāvaṃ pūjitaṃ, kiṃ manussabhūto samāno  paripakkañāṇo paripakkāya bodhiyā kassapaṃ bhagavantaṃ arahantaṃ  sammāsambuddhaṃ dasabalaṃ lokanāyakaṃ uditoditaṃ ^a^M0.0217^ea^  jalitabyāmobhāsaṃ pavaruttamaṃ pavararucirakāsikakāsāvamabhipārutaṃ disvā  na pūjayi? ayampi ubhato koṭiko pañho tavānuppatto, so tayā  nibbāhitabboti.</p>
              <p>[03] ``bhāsitampetaṃ, mahārāja, bhagavatā chaddanto nāgarājā  `vadhissametanti...pe0... avajjharūpo'ti. jotipālena ca māṇavena  kassapo bhagavā arahaṃ sammāsambuddho muṇḍakavādena samaṇakavādena  asabbhāhi pharusāhi vācāhi akkuṭṭho paribhāsito, tañca pana  jātivasena kulavasena. jotipālo, mahārāja, māṇavo assaddhe  appasanne kule paccājāto, tassa mātāpitaro bhaginibhātaro  dāsidāsaceṭakaparivārakamanussā brahmadevatā brahmagarukā, te `brāhmaṇā  eva uttamā pavarā'ti avasese pabbajite garahanti jigucchanti, tesaṃ  taṃ vacanaṃ sutvā jotipālo māṇavo ghaṭikārena kumbhakārena satthāraṃ  dassanāya pakkosito evamāha `kiṃ pana tena muṇḍakena samaṇakena  diṭṭhenā'ti.</p>
              <p>[03] ``yathā ^a^V0.0210^ea^, mahārāja ^a^P0.0223^ea^, amataṃ visamāsajja  tittakaṃ hoti, yathā ca sītodakaṃ aggimāsajja uṇhaṃ hoti, evameva  kho, mahārāja, jotipālo māṇavo assaddhe appasanne kule paccājāto,  so kulavasena andho hutvā {so kulajātivasena andho bhavitvā (syā0)} tathāgataṃ akkosi paribhāsi.</p>
              <p>[03] ``yathā, mahārāja, jalitapajjalito mahāaggikkhandho  sappabhāso udakamāsajja upahatappabhātejo sītalo kāḷako bhavati  paripakkanigguṇḍiphalasadiso, evameva kho, mahārāja, jotipālo  māṇavo puññavā saddho ñāṇavipulasappabhāso assaddhe appasanne kule  paccājāto, so kulavasena andho hutvā tathāgataṃ akkosi paribhāsi,  upagantvā ca buddhaguṇamaññāya ceṭakabhūto viya ahosi, jinasāsane  pabbajitvā abhiññā ca samāpattiyo ca nibbattetvā brahmalokūpago  ahosī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] chaddantajotipālārabbhapañho chaṭṭho. </p>
            </h4>
            <h4>
              <h4n> 7. ghaṭikārapañho </h4n>
              <p>[03] 7^b^.^eb^ ``bhante ^a^M0.0218^ea^ nāgasena, bhāsitampetaṃ  bhagavatā `ghaṭikārassa kumbhakārassa āvesanaṃ sabbaṃ temāsaṃ  ākāsacchadanaṃ aṭṭhāsi, na devotivassī'ti. puna ca bhaṇitaṃ  `kassapassa tathāgatassa {bhagavato arahato sammāsambuddhassa (ma0 ni0 2.289)}   kuṭi ovassatī'ti. kissa pana, bhante  nāgasena, tathāgatassa evamussannakusalamūlassa {evarūpassa ussannakusalamūlassa (ka0)}   kuṭi ovassati, tathāgatassa nāma so ānubhāvo icchitabbo? yadi, bhante nāgasena,  ghaṭikārassa kumbhakārassa āvesanaṃ anovassaṃ ākāsacchadanaṃ ahosi,  tena hi `tathāgatassa kuṭi ovassatī'ti yaṃ vacanaṃ, taṃ micchā.  yadi tathāgatassa kuṭi ovassati, tena hi `ghaṭikārassa  kumbhakārassa āvesanaṃ anovassakaṃ ahosi ākāsacchadana'nti tampi  vacanaṃ micchā. ayampi ubhato koṭiko pañho tavānuppatto, so  tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `ghaṭikārassa kumbhakārassa  āvesanaṃ sabbaṃ temāsaṃ ākāsacchadanaṃ ^a^P0.0224^ea^ aṭṭhāsi, na  devotivassī'ti. bhaṇitañca `kassapassa tathāgatassa kuṭi  ovassatī'ti. ghaṭikāro, mahārāja, kumbhakāro sīlavā  kalyāṇadhammo ussannakusalamūlo andhe ^a^V0.0211^ea^ jiṇṇe mātāpitaro poseti,  tassa asammukhā anāpucchāyevassa ghare tiṇaṃ haritvā bhagavato kuṭiṃ  chādesuṃ, so tena tiṇaharaṇena akampitaṃ asañcalitaṃ susaṇṭhitaṃ  vipulamasamaṃ pītiṃ paṭilabhati, bhiyyo somanassañca atulaṃ uppādesi  `aho vata me bhagavā lokuttamo suvissattho'ti, tena tassa  diṭṭhadhammiko vipāko nibbatto. na hi, mahārāja, tathāgato  tāvatakena vikārena calati.</p>
              <p>[03] ``yathā, mahārāja, sineru girirājā  anekasatasahassavātasampahārenapi na kampati na calati, mahodadhi  varappavarasāgaro anekasatanahutamahāgaṅgāsatasahassehipi na pūrati na  vikāramāpajjati, evameva kho, mahārāja, tathāgato na tāvatakena  vikārena calati.</p>
              <p>[03] ``yaṃ pana, mahārāja, tathāgatassa kuṭi ovassati, taṃ mahato  janakāyassa anukampāya. dveme, mahārāja, atthavase sampassamānā  tathāgatā ^a^M0.0219^ea^ sayaṃ nimmitaṃ paccayaṃ nappaṭisevanti, `ayaṃ  aggadakkhiṇeyyo satthā'ti bhagavato paccayaṃ datvā devamanussā  sabbaduggatito parimuccissantīti, dassetvā vuttiṃ  pariyesantīti `mā aññe upavadeyyu'nti. ime dve atthavase  sampassamānā tathāgatā sayaṃ nimmitaṃ paccayaṃ nappaṭisevanti. yadi,  mahārāja, sakko vā taṃ kuṭiṃ anovassaṃ kareyya brahmā vā sayaṃ vā,  sāvajjaṃ bhaveyya taṃ yeva karaṇaṃ {kāraṇaṃ (sī0 pī0)}   sadosaṃ saniggahaṃ, ime vibhūtaṃ {vibhūsaṃ (sī0 pī0)} katvā  lokaṃ sammohenti adhikataṃ karontīti, tasmā taṃ karaṇaṃ vajjanīyaṃ.  na, mahārāja, tathāgatā vatthuṃ yācanti, tāya avatthuyācanāya  aparibhāsiyā bhavantī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] ghaṭikārapañho sattamo. </p>
            </h4>
            <h4>
              <h4n> 8. brāhmaṇarājavādapañho </h4n>
              <p>[03] 8^b^.^eb^ ``bhante ^a^P0.0225^ea^ nāgasena,  bhāsitampetaṃ tathāgatena `ahamasmi, bhikkhave, brāhmaṇo yācayogo'ti.  puna ca bhaṇitaṃ `rājāhamasmi selā'ti. yadi, bhante nāgasena,  bhagavatā bhaṇitaṃ `ahamasmi, bhikkhave ^a^V0.0212^ea^, brāhmaṇo yācayogo'ti, tena  hi `rājāhamasmi selā'ti yaṃ vacanaṃ, taṃ micchā. yadi tathāgatena  bhaṇitaṃ `rājāhamasmi selā'ti, tena hi `ahamasmi, bhikkhave,  brāhmaṇo yācayogo'ti tampi vacanaṃ micchā. khattiyo vā hi  bhaveyya brāhmaṇo vā, natthi ekāya jātiyā dve vaṇṇā nāma, ayampi  ubhato koṭiko pañho tavānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `ahamasmi, bhikkhave,  brāhmaṇo yācayogo'ti, puna ca bhaṇitaṃ `rājāhamasmi selā'ti, tattha  kāraṇaṃ atthi, yena kāraṇena tathāgato brāhmaṇo ca rājā ca hotī''ti.</p>
              <p>[03] ``kiṃ pana taṃ, bhante nāgasena, kāraṇaṃ, yena kāraṇena  tathāgato brāhmaṇo ca rājā ca hoti''? ``sabbe, mahārāja, pāpakā  ^a^M0.0220^ea^ akusalā dhammā tathāgatassa bāhitā pahīnā apagatā  byapagatā ucchinnā khīṇā khayaṃ pattā nibbutā upasantā, tasmā  tathāgato `brāhmaṇo'ti vuccati.</p>
              <p>[03] ``brāhmaṇo nāma saṃsayamanekaṃsaṃ vimatipathaṃ vītivatto,  bhagavāpi, mahārāja, saṃsayamanekaṃsaṃ vimatipathaṃ vītivatto, tena  kāraṇena tathāgato `brāhmaṇo'ti vuccati.</p>
              <p>[03] ``brāhmaṇo nāma sabbabhavagatiyoninissaṭo  malarajagatavippamutto asahāyo, bhagavāpi, mahārāja,  sabbabhavagatiyoninissaṭo malarajagatavippamutto asahāyo, tena  kāraṇena tathāgato `brāhmaṇo'ti vuccati.</p>
              <p>[03] ``brāhmaṇā nāma aggaseṭṭhavarapavaradibbavihārabahulo, bhagavāpi,  mahārāja, aggaseṭṭhavarapavaradibbavihārabahulo, tenāpi kaparaṇena  tathāgato ``brāhmaṇo''ti vuccati.</p>
              <p>[03] ``brāhmaṇo nāma ajjhayana ajjhāpana dānappaṭiggahaṇa dama  saṃyamaniyamapubbamanusiṭṭhi paveṇi vaṃsa dharaṇo, bhagavāpi, mahārāja,  ajjhayana ajjhāpana dānappaṭiggahaṇa dama saṃyama niyama  pubbajināciṇṇa anusiṭṭhi ^a^P0.0226^ea^ paveṇi vaṃsa dharaṇo  tenāpi kāraṇena tathāgato `brāhmaṇo'ti vuccati.</p>
              <p>[03] ``brāhmaṇo nāma brahāsukhavihārajjhānajhāyī; bhagavāpi,  mahārāja, brahāsukhavihārajjhānajhāyī, tenāpi kāraṇena tathāgato  `brāhmaṇo'ti vuccati.</p>
              <p>[03] ``brāhmaṇo ^a^V0.0213^ea^ nāma sabbabhavābhavagatīsu abhijātivattitamanucaritaṃ  jānāti, bhagavāpi, mahārāja, sabbabhavābhavagatīsu  abhijātivattitamanucaritaṃ jānāti, tenāpi kāraṇena tathāgato  `brāhmaṇo'ti vuccati.</p>
              <p>[03] ``brāhmaṇoti, mahārāja, bhagavato netaṃ nāmaṃ mātarā kataṃ, na  pitarā kataṃ, na bhātarā kataṃ, na bhaginiyā kataṃ, na mittāmaccehi  kataṃ, na ñātisālohitehi kataṃ, na samaṇabrāhmaṇehi kataṃ, na devatāhi  kataṃ, vimokkhantikametaṃ buddhānaṃ bhagavantānaṃ nāmaṃ bodhiyā yeva mūle  mārasenaṃ vidhamitvā atītānāgatapaccuppanne pāpake akusale ^a^M0.0221^ea^  dhamme bāhetvā saha sabbaññutañāṇassa paṭilābhā  paṭiladdhapātubhūtasamuppannamatte sacchikā paññatti yadidaṃ brāhmaṇoti, tena  kāraṇena tathāgato vuccati `brāhmaṇo'''ti.</p>
              <p>[03] ``kena pana, bhante nāgasena, kāraṇena tathāgato vuccati  `rājā'''ti? ``rājā nāma, mahārāja, yo koci rajjaṃ kāreti  lokamanusāsati, bhagavāpi, mahārāja, dasasahassiyā lokadhātuyā  dhammena rajjaṃ kāreti, sadevakaṃ lokaṃ samārakaṃ sabrahmakaṃ  sassamaṇabrāhmaṇiṃ pajaṃ sadevamanussaṃ anusāsati, tenāpi kāraṇena  tathāgato vuccati `rājā'ti.</p>
              <p>[03] ``rājā nāma, mahārāja, sabbajanamanusse abhibhavitvā  nandayanto ñātisaṅghaṃ, socayanto amittasaṅghaṃ,  mahatimahāyasasiriharaṃ thirasāradaṇḍaṃ anūnasatasalākālaṅkataṃ ussāpeti  paṇḍaravimalasetacchattaṃ, bhagavāpi, mahārāja, socayanto mārasenaṃ  micchāpaṭipannaṃ, nandayanto devamanusse sammāpaṭipanne dasasahassiyā  ^a^P0.0227^ea^ lokadhātuyā mahatimahāyasasiriharaṃ  khantithirasāradaṇḍaṃ ñāṇavarasatasalākālaṅkataṃ ussāpeti  aggavaravimuttipaṇḍaravimalasetacchattaṃ, tenāpi kāraṇena tathāgato vuccati  `rājā'ti.</p>
              <p>[03] ``rājā nāma upagatasampattajanānaṃ bahūnamabhivandanīyo bhavati,  bhagavāpi, mahārāja, upagatasampattadevamanussānaṃ bahūnamabhivandanīyo,  tenāpi kāraṇena tathāgato vuccati `rājā'ti.</p>
              <p>[03] ``rājā nāma yassa kassaci ārādhakassa pasīditvā varitaṃ  varaṃ datvā kāmena tappayati, bhagavāpi, mahārāja, yassa kassaci  kāyena vācāya manasā ārādhakassa pasīditvā varitaṃ varamanuttaraṃ  sabbadukkhaparimuttiṃ datvā asesakāmavarena ca tappayati, tenāpi  kāraṇena tathāgato vuccati `rājā'ti.</p>
              <p>[03] ``rājā ^a^V0.0214^ea^ nāma āṇaṃ vītikkamantaṃ vigarahati jhāpeti {jāpeti (sī0 pī0)} dhaṃseti,  bhagavatopi, mahārāja, sāsanavare āṇaṃ atikkamanto alajjī  maṅkubhāvena oññāto hīḷito garahito bhavitvā vajjati  jinasāsanavaramhā, tenāpi kāraṇena tathāgato vuccati `rājā'ti.</p>
              <p>[03] ``rājā ^a^M0.0222^ea^ nāma pubbakānaṃ dhammikānaṃ rājūnaṃ  paveṇimanusiṭṭhiyā dhammādhammamanudīpayitvā dhammena rajjaṃ kārayamāno  pihayito piyo patthito bhavati janamanussānaṃ, ciraṃ rājakulavaṃsaṃ  ṭhapayati dhammaguṇabalena, bhagavāpi, mahārāja, pubbakānaṃ sayambhūnaṃ  paveṇimanusiṭṭhiyā dhammādhammamanudīpayitvā dhammena lokamanusāsamāno  pihayito piyo patthito devamanussānaṃ ciraṃ sāsanaṃ pavatteti  dhammaguṇabalena, tenāpi kāraṇena tathāgato vuccati `rājā'ti.  evamanekavidhaṃ, mahārāja, kāraṇaṃ, yena kāraṇena tathāgato brāhmaṇopi  bhaveyya rājāpi bhaveyya, sunipuṇo bhikkhu kappampi no naṃ  sampādeyya, kiṃ atibahuṃ bhaṇitena, saṃkhittaṃ sampaṭicchitabba''nti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] brāhmaṇarājavādapañho aṭṭhamo. </p>
            </h4>
            <h4>
              <h4n> 9. gāthābhigītabhojanakathāpañho </h4n>
              <p>[03] 9^b^.^eb^ ``bhante ^a^P0.0228^ea^ nāgasena,  bhāsitampetaṃ bhagavatā -- </p>
              <p>[21] ```gāthābhigītaṃ me abhojaneyyaṃ {abhojanīyaṃ (ka0) su0 ni0 81  passitabbaṃ}, sampassataṃ brāhmaṇa  nesa dhammā. </p>
              <p>[22] gāthābhigītaṃ panudanti buddhā, dhamme satī brāhmaṇa  vuttiresā'ti..</p>
              <p>[03] ``puna ca bhagavā parisāya dhammaṃ desento kathento  anupubbikathaṃ paṭhamaṃ tāva dānakathaṃ katheti, pacchā sīlakathaṃ, tassa  bhagavato sabbalokissarassa bhāsitaṃ sutvā devamanussā  abhisaṅkharitvā dānaṃ denti, tassa taṃ uyyojitaṃ dānaṃ sāvakā  paribhuñjanti. yadi, bhante nāgasena, bhagavatā bhaṇitaṃ `gāthābhigītaṃ  me abhojaneyya'nti, tena hi `bhagavā dānakathaṃ paṭhamaṃ kathetī'ti yaṃ  vacanaṃ, taṃ micchā. yadi dānakathaṃ paṭhamaṃ katheti, tena hi  `gāthābhigītaṃ me abhojaneyya'nti tampi vacanaṃ micchā. kiṃ kāraṇaṃ?  yo so, bhante, dakkhiṇeyyo gihīnaṃ piṇḍapātadānassa vipākaṃ  katheti, tassa te dhammakathaṃ sutvā pasannacittā aparāparaṃ ^a^M0.0223^ea^  dānaṃ ^a^V0.0215^ea^ denti, ye taṃ dānaṃ paribhuñjanti, sabbe te gāthābhigītaṃ  paribhuñjanti. ayampi ubhato koṭiko pañho nipuṇo gambhīro  tapānuppatto, so tayā nibbāhitabbo''ti.</p>
              <p>[03] ``bhāsitampetaṃ, mahārāja, bhagavatā `gāthābhigītaṃ me  abhojaneyyaṃ, sampassataṃ brāhmaṇa nesa dhammo. gāthābhigītaṃ panudanti  buddhā, dhamme satī brāhmaṇa vuttiresā'ti, katheti ca bhagavā paṭhamaṃ  dānakathaṃ, tañca pana kiriyaṃ sabbesaṃ tathāgatānaṃ paṭhamaṃ dānakathāya,  tattha cittaṃ abhiramāpetvā pacchā sīle niyojenti. yathā, mahārāja,  manussā taruṇadārakānaṃ paṭhamaṃ tāva ^a^P0.0229^ea^ kīḷābhaṇḍakāni  denti. seyyathidaṃ, vaṅkakaṃ ghaṭikaṃ ciṅgulakaṃ pattāḷhakaṃ rathakaṃ dhanukaṃ,  pacchā te sake sake kamme niyojenti. evameva kho, mahārāja,  tathāgato paṭhamaṃ dānakathāya cittaṃ abhiramāpetvā pacchā sīle  niyojeti.</p>
              <p>[03] ``yathā vā pana, mahārāja, bhisakko nāma āturānaṃ paṭhamaṃ tāva  catūhapañcāhaṃ telaṃ pāyeti balakaraṇāya sinehanāya, pacchā vireceti.  evameva kho, mahārāja, tathāgato paṭhamaṃ tāva dānakathāya cittaṃ  abhiramāpetvā pacchā sīle niyojeti. dāyakānaṃ, mahārāja,  dānapatīnaṃ cittaṃ mudukaṃ hoti maddavaṃ siniddhaṃ, tena te  dānasetusaṅkamena dānanāvāya saṃsārasāgarapāramanugacchanti, tasmā tesaṃ  paṭhamaṃ kammabhūmimanusāsati, na ca kenaci {tena (sī0 pī0)} viññattimāpajjatī''ti.</p>
              <p>[03] ``bhante nāgasena, `viññatti'nti yaṃ vadesi, kati pana tā  viññattiyo''ti? ``dvemā, mahārāja, viññattiyo kāyaviññatti  vacīviññatti cāti. tattha atthi kāyaviññatti sāvajjā, atthi  anavajjā. atthi vacīviññatti sāvajjā, atthi anavajjā.</p>
              <p>[03] ``katamā kāyaviññatti sāvajjā? idhekacco bhikkhu kulāni  upagantvā anokāse ṭhito ṭhānaṃ bhañjati, ayaṃ kāyaviññatti sāvajjā.  tāya ca viññāpitaṃ ariyā na paribhuñjanti, so ca puggalo  ariyānaṃ samaye oññāto hoti hīḷito khīḷito garahito paribhūto  acittīkato, bhinnājīvotveva saṅkhaṃ gacchati.</p>
              <p>[03] ``puna ^a^M0.0224^ea^ caparaṃ, mahārāja, idhekacco bhikkhu  kulāni upagantvā anokāse ṭhito galaṃ paṇāmetvā morapekkhitaṃ  pekkhati `evaṃ ime passantī'ti, tena ca te passanti. ayampi  kāyaviññatti sāvajjā. tāya ca viññāpitaṃ ariyā na paribhuñjanti,  so ca puggalo ariyānaṃ ^a^V0.0216^ea^ samaye oññāto hoti hīḷito khīḷito  garahito paribhūto acittīkato, bhinnājīvotveva saṅkhaṃ gacchati.</p>
              <p>[03] ``puna caparaṃ, mahārāja, idhekacco bhikkhu hanukāya vā  ^a^P0.0230^ea^ bhamukāya vā aṅguṭṭhena vā viññāpeti, ayampi  kāyaviññatti sāvajjā, tāya ca viññāpitaṃ ariyā na paribhuñjanti,  so ca puggalo ariyānaṃ samaye oññāto hoti hīḷito khīḷito  garahito paribhūto acittīkato, bhinnājīvotveva saṅkhaṃ gacchati.</p>
              <p>[03] ``katamā kāyaviññatti anavajjā? idha bhikkhu kulāni  upagantvā sato samāhito sampajāno ṭhānepi aṭṭhānepi yathānusiṭṭhiṃ  gantvā ṭhāne tiṭṭhati, dātukāmesu tiṭṭhati, adātukāmesu pakkamati.  ayaṃ kāyaviññatti anavajjā, tāya ca viññāpitaṃ ariyā  paribhuñjanti, so ca puggalo ariyānaṃ samaye vaṇṇito hoti thuto  pasattho sallekhitācāro, parisuddhājīvotveva saṅkhaṃ gacchati.  bhāsitampetaṃ, mahārāja, bhagavatā devātidevena -- </p>
              <p>[21] `na ve yācanti sappaññā, dhīro ca veditumarahati {ariyā garahanti yācanaṃ (sī0  pī0)}. </p>
              <p>[22] uddissa ariyā tiṭṭhanti, esā ariyāna yācanā'ti..</p>
              <p>[03] ``katamā vacīviññatti sāvajjā? idha, mahārāja, bhikkhu  vācāya bahuvidhaṃ viññāpeti  cīvarapiṇḍapātasenāsanagilānappaccayabhesajjaparikkhāraṃ, ayaṃ  vacīviññatti sāvajjā, tāya ca viññāpitaṃ ariyā na paribhuñjanti,  so ca puggalo ariyānaṃ samaye oññāto hoti hīḷito khīḷito  garahito paribhūto acittīkato, bhinnājīvotveva saṅkhaṃ gacchati.</p>
              <p>[03] ``puna caparaṃ, mahārāja, idhekacco bhikkhu paresaṃ sāvento evaṃ  bhaṇati `iminā me attho'ti, tāya ca vācāya paresaṃ sāvitāya  tassa lābho uppajjati, ayampi vacīviññatti sāvajjā, tāya ca  viññāpitaṃ ariyā ^a^M0.0225^ea^ na paribhuñjanti, so ca puggalo  ariyānaṃ samaye oññāto hoti hīḷito khīḷito garahito paribhūto  acittīkato, bhinnājīvotveva saṅkhaṃ gacchati.</p>
              <p>[03] ``puna caparaṃ, mahārāja, idhekacco bhikkhu vacīvipphārena  parisāya sāveti `evañca evañca ^a^V0.0217^ea^ bhikkhūnaṃ dātabba'nti, tañca te  vacanaṃ sutvā parikittitaṃ abhiharanti, ayampi vacīviññatti sāvajjā,  tāya ca viññāpitaṃ ariyā na paribhuñjanti, so ca puggalo ariyānaṃ  samaye oññāto hoti hīḷito khīḷito ^a^P0.0231^ea^ garahito  paribhūto acittīkato, bhinnājīvotveva saṅkhaṃ gacchati.</p>
              <p>[03] ``nanu, mahārāja, theropi sāriputto atthaṅgate sūriye  rattibhāge gilāno samāno therena mahāmoggallānena bhesajjaṃ  pucchīyamāno vācaṃ bhindi, tassa tena vacībhedena bhesajjaṃ uppajji.  atha thero sāriputto `vacībhedena me imaṃ bhesajjaṃ uppannaṃ, mā me  ājīvo bhijjī'ti ājīvabhedabhayā taṃ bhesajjaṃ pajahi na upajīvi.  evampi vacīviññatti sāvajjā, tāya ca viññāpitaṃ ariyā na  paribhuñjanti. so ca puggalo ariyānaṃ samaye oññāto hoti  hīḷito khīḷito garahito paribhūto acittīkato, bhinnājīvotveva  saṅkhaṃ gacchati.</p>
              <p>[03] ``katamā vacīviññatti anavajjā? idha, mahārāja, bhikkhu  sati paccaye bhesajjaṃ viññāpeti ñātipavāritesu kulesu, ayaṃ  vacīviññatti anavajjā, tāya ca viññāpitaṃ ariyā paribhuñjanti, so  ca puggalo ariyānaṃ samaye vaṇṇito hoti thomito pasattho,  parisuddhājīvotveva saṅkhaṃ gacchati, anumato tathāgatehi arahantehi  sammāsambuddhehi.</p>
              <p>[03] ``yaṃ pana, mahārāja, tathāgato kasibhāradvājassa brāhmaṇassa  bhojanaṃ pajahi {pajahati (ka0)}, taṃ āveṭhanaviniveṭhanakaḍḍhananiggahappaṭikammena  nibbatti, tasmā tathāgato taṃ piṇḍapātaṃ paṭikkhipi na upajīvī''ti.</p>
              <p>[03] ``sabbakālaṃ, bhante nāgasena, tathāgate bhuñjamāne devatā dibbaṃ  ojaṃ patte ākiranti, udāhu `sūkaramaddave ca madhupāyāse cā'ti  dvīsu yeva piṇḍapātesu ākiriṃsū''ti? ``sabbakālaṃ, mahārāja,  tathāgate bhuñjamāne devatā dibbaṃ ojaṃ gahetvā upatiṭṭhitvā uddhaṭuddhaṭe  ālope ākiranti.</p>
              <p>[03] ``yathā ^a^M0.0226^ea^, mahārāja, rañño sūdo rañño  bhuñjantassa sūpaṃ gahetvā upatiṭṭhitvā kabaḷe kabaḷe sūpaṃ ākirati,  evameva kho, mahārāja, sabbakālaṃ tathāgate bhuñjamāne devatā dibbaṃ  ojaṃ gahetvā upatiṭṭhitvā uddhaṭuddhaṭe ālope dibbaṃ ojaṃ ākiranti.  verañjāyampi, mahārāja ^a^V0.0218^ea^ ^a^P0.0232^ea^, tathāgatassa  sukkhayavapulake {sukkhayavamūlake (ka0)} bhuñjamānassa devatā dibbena ojena temayitvā  temayitvā upasaṃhariṃsu, tena tathāgatassa kāyo upacito ahosī''ti.  ``lābhā vata, bhante nāgasena, tāsaṃ devatānaṃ, yā tathāgatassa  sarīrappaṭijaggane satataṃ samitaṃ ussukkamāpannā. sādhu, bhante  nāgasena, evametaṃ tathā sampaṭicchāmī''ti. </p>
              <p>[06] gāthābhigītabhojanakathāpañho navamo. </p>
            </h4>
            <h4>
              <h4n> 10. dhammadesanāya appossukkapañho </h4n>
              <p>[03] 10^b^.^eb^ ``bhante nāgasena, tumhe bhaṇatha `tathāgatena  catūhi ca asaṅkhyeyyehi kappānaṃ satasahassena ca etthantare  sabbaññutañāṇaṃ paripācitaṃ mahato janakāyassa samuddharaṇāyā'ti. puna  ca `sabbaññutaṃ pattassa appossukkatāya cittaṃ nami, no  dhammadesanāyā'ti.</p>
              <p>[03] ``yathā nāma, bhante nāgasena, issāso vā issāsantevāsī  vā bahuke divase saṅgāmatthāya upāsanaṃ sikkhitvā sampatte mahāyuddhe  osakkeyya, evameva kho, bhante nāgasena, tathāgatena catūhi ca  asaṅkhyeyyehi kappānaṃ satasahassena ca etthantare sabbaññutañāṇaṃ  paripācetvā mahato janakāyassa samuddharaṇāya sabbaññutaṃ pattena  dhammadesanāya osakkitaṃ.</p>
              <p>[03] ``yathā vā pana, bhante nāgasena, mallo vā mallantevāsī vā  bahuke divase nibbuddhaṃ sikkhitvā sampatte mallayuddhe osakkeyya,  evameva kho, bhante nāgasena, tathāgatena catūhi ca asaṅkhyeyyehi  kappānaṃ satasahassena ca etthantare sabbaññutañāṇaṃ paripācetvā mahato  janakāyassa samuddharaṇāya sabbaññutaṃ pattena dhammadesanāya osakkitaṃ.</p>
              <p>[03] ``kiṃ nu ^a^M0.0227^ea^ kho, bhante nāgasena, tathāgatena  bhayā osakkitaṃ, udāhu apākaṭatāya osakkitaṃ, udāhu dubbalatāya  osakkitaṃ, udāhu asabbaññutāya ^a^P0.0233^ea^ osakkitaṃ, kiṃ  tattha kāraṇaṃ, iṅgha me tvaṃ kāraṇaṃ brūhi kaṅkhāvitaraṇāya. yadi,  bhante nāgasena, tathāgatena catūhi ca asaṅkhyeyyehi kappānaṃ  satasahassena ca etthantare sabbaññutañāṇaṃ paripācitaṃ mahato  janakāyassa samuddharaṇāya, tena hi `sabbaññutaṃ pattassa appossukkatāya  cittaṃ nami, no dhammadesanāyā'ti yaṃ vacanaṃ, taṃ micchā. yadi  sabbaññutaṃ pattassa appossukkatāya cittaṃ nami ^a^V0.0219^ea^ no dhammadesanāya, tena  hi `tathāgatena catūhi ca asaṅkhyeyyeti kappānaṃ satasahassena ca  etthantare sabbaññutañāṇaṃ paripācitaṃ mahato janakāyassa  samuddharaṇāyā'ti tampi vacanaṃ micchā. ayampi ubhato koṭiko  pañho gambhīro dunnibbeṭho tavānuppatto, so tayā nibbāhitabbo''ti.</p>
              <p>[03] ``paripācitañca, mahārāja, tathāgatena catūhi ca  asaṅkhyeyyehi kappānaṃ satasahassena ca etthantare sabbaññutañāṇaṃ  mahato janakāyassa samuddharaṇāya, pattasabbaññutassa ca appossukkatāya  cittaṃ nami, no dhammadesanāya. tañca pana dhammassa  gambhīranipuṇaduddasaduranubodhasukhumaduppaṭivedhataṃ sattānañca ālayārāmataṃ  sakkāyadiṭṭhiyā daḷhasuggahitatañca disvā `kiṃ nu kho, kathaṃ nu  kho'ti appossukkatāya cittaṃ nami, no dhammadesanāya, sattānaṃ  paṭivedhacintanamānasaṃ yevetaṃ.</p>
              <p>[03] ``yathā, mahārāja, bhisakko sallakatto anekabyādhiparipīḷitaṃ  naraṃ upasaṅkamitvā evaṃ cintayati `kena nu kho upakkamena katamena  vā bhesajjena imassa byādhi vūpasameyyā'ti, evameva kho, mahārāja,  tathāgatassa sabbakilesabyādhiparipīḷitaṃ janaṃ dhammassa ca  gambhīranipuṇaduddasaduranubodhasukhumaduppaṭivedhataṃ disvā `kiṃ nu kho,  kathaṃ nu kho'ti appossukkatāya cittaṃ nami, no dhammadesanāya,  sattānaṃ ^a^P0.0234^ea^ paṭivedhacintanamānasaṃ yevetaṃ.</p>
              <p>[03] ``yathā, mahārāja, rañño khattiyassa muddhāvasittassa  dovārikānīkaṭṭhapārisajjanegamabhaṭabala {balattha (sī0 pī0)} amaccarājaññarājūpajīvine jane  disvā evaṃ cittamuppajjeyya ^a^M0.0228^ea^ `kiṃ nu kho, kathaṃ nu  kho ime saṅgaṇhissāmī'ti, evameva kho, mahārāja, tathāgatassa  dhammassa gambhīranipuṇaduddasaduranubodhasukhumaduppaṭivedhataṃ sattānañca  ālayārāmataṃ sakkāyadiṭṭhiyā daḷhasuggahitatañca disvā `kiṃ nu kho,  kathaṃ nu kho'ti appossukkatāya cittaṃ nami, no dhammadesanāya,  sattānaṃ paṭivedhacintanamānasaṃ yevetaṃ.</p>
              <p>[03] ``api ca, mahārāja, sabbesaṃ tathāgatānaṃ dhammatā esā, yaṃ  brahmunā āyācitā dhammaṃ desenti. tattha pana kiṃ kāraṇaṃ? ye tena  samayena manussā tāpasaparibbājakā samaṇabrāhmaṇā, sabbete brahmadevatā  honti brahmagarukā brahmaparāyaṇā, tasmā tassa balavato yasavato  ñātassa paññātassa uttarassa accuggatassa onamanena sadevako loko  onamissati okappessati ^a^V0.0220^ea^ adhimuccissatīti iminā ca, mahārāja,  kāraṇena tathāgatā brahmunā āyācitā dhammaṃ desenti.</p>
              <p>[03] ``yathā, mahārāja, koci rājā vā rājamahāmatto vā yassa  onamati apacitiṃ karoti, balavatarassa tassa onamanena avasesā  janatā onamati apacitiṃ karoti, evameva kho, mahārāja, brahme  onamite tathāgatānaṃ sadevako loko onamissati, pūjitapūjako  mahārāja, loko, tasmā so brahmā sabbesaṃ tathāgatānaṃ āyācati  dhammadesanāya, tena ca kāraṇena tathāgatā brahmunā āyācitā dhammaṃ  desentī''ti. ``sādhu, bhante nāgasena, sunibbeṭhito pañho,  atibhadrakaṃ veyyākaraṇaṃ, evametaṃ tathā sampaṭicchāmī''ti. </p>
              <p>[06] dhammadesanāya appossukkapañho dasamo. </p>
            </h4>
            <h4>
              <h4n> 11. ācariyānācariyapañho </h4n>
              <p>[03] 11^b^.^eb^ ``bhante, ^a^P0.0235^ea^ nāgasena,  bhāsitampetaṃ bhagavatā -- </p>
              <p>[21] ```na me ācariyo atthi, sadiso me na vijjati. </p>
              <p>[22] sadevakasmiṃ lokasmiṃ, natthi me paṭipuggalo'ti {mahāva0 11}..</p>
              <p>[03] ``puna ca bhaṇitaṃ `iti kho, bhikkhave, āḷāro kālāmo  ācariyo me samāno antevāsiṃ maṃ samānaṃ attanā samasamaṃ ṭhapesi,  uḷārāya ^a^M0.0229^ea^ ca maṃ pūjāya pūjesī'ti. yadi, bhante  nāgasena, tathāgatena bhaṇitaṃ `na me ācariyo atthi, sadiso me na  vijjati. sadevakasmiṃ lokasmiṃ, natthi me paṭipuggalo'ti, tena hi  `iti kho, bhikkhave, āḷāro kālāmo ācariyo me samāno  antevāsiṃ maṃ samānaṃ attanā samasamaṃ ṭhapesī'ti yaṃ vacanaṃ, taṃ micchā.  yadi tathāgatena bhaṇitaṃ `iti kho, bhikkhave, āḷāro kālāmo  ācariyo me samāno antevāsiṃ maṃ samānaṃ attanā samasamaṃ  ṭhapesī'ti, tena hi `na me ācariyo atthi, sadiso me na vijjati.  sadevakasmiṃ lokasmiṃ, natthi me paṭipuggalo'ti tampi vacanaṃ  micchā. ayampi ubhato koṭiko pañho tavānuppatto, so tayā  nibbāhitabbo''ti.</p>
              <p>[03] ``bhāsitampetaṃ ^a^V0.0221^ea^, mahārāja, tathāgatena `na me ācariyo atthi,  sadiso me na vijjati. sadevakasmiṃ lokasmiṃ, natthi me  paṭipuggalo'ti, bhaṇitañca `iti kho, bhikkhave, āḷāro kālāmo  ācariyo me samāno antevāsiṃ maṃ samānaṃ attanā samasamaṃ ṭhapesi,  uḷārāya ca maṃ pūjāya pūjesī'ti.</p>
              <p>[03] ``tañca pana vacanaṃ pubbeva sambodhā anabhisambuddhassa  bodhisattasseva sato ācariyabhāvaṃ sandhāya bhāsitaṃ.</p>
              <p>[03] `pañcime, mahārāja, pubbeva sambodhā anabhisambuddhassa  bodhisattassa sato ācariyā, yehi anusiṭṭho bodhisatto tattha tattha  divasaṃ vītināmesi. katame pañca? ye te, mahārāja, aṭṭha brāhmaṇā  jātamatte bodhisatte lakkhaṇāni ^a^P0.0236^ea^ pariggaṇhiṃsu,  seyyathīdaṃ, rāmo dhajo lakkhaṇo mantī yañño suyāmo subhojo  sudattoti. te tassa sotthiṃ pavedayitvā rakkhākammaṃ akaṃsu, te ca  paṭhamaṃ ācariyā.</p>
              <p>[03] ``puna caparaṃ, mahārāja, bodhisattassa pitā suddhodano rājā  yaṃ tena samayena abhijātaṃ udiccajātimantaṃ padakaṃ veyyākaraṇaṃ  chaḷaṅgavantaṃ sabbamittaṃ nāma brāhmaṇaṃ upanetvā sovaṇṇena bhiṅgārena {bhiṅkārena (sī0 pī0)}   udakaṃ oṇojetvā `imaṃ kumāraṃ sikkhāpehī'ti adāsi, ayaṃ dutiyo  ācariyo.</p>
              <p>[03] ``puna ^a^M0.0230^ea^ caparaṃ, mahārāja, yā sā devatā  bodhisattaṃ saṃvejesī, yassā vacanaṃ sutvā bodhisatto saṃviggo  ubbiggo tasmiṃ yeva khaṇe nekkhammaṃ nikkhamitvā pabbaji, ayaṃ  tatiyo ācariyo.</p>
              <p>[03] ``puna caparaṃ, mahārāja, āḷāro kālāmo  ākiñcaññāyatanassa parikammaṃ ācikkhi, ayaṃ catuttho ācariyo.</p>
              <p>[03] ``puna caparaṃ, mahārāja, udako rāmaputto  nevasaññānāsaññāyatanassa parikammaṃ ācikkhi {ācikkhati (ka0)}, ayaṃ pañcamo  ācariyo. ime kho, mahārāja, pubbeva sambodhā anabhisambuddhassa  bodhisattassa sato pañca ācariyā. te ca pana ācariyā lokiye  dhamme. imasmiñca pana, mahārāja, lokuttare dhamme  sabbaññutañāṇappaṭivedhāya natthi tathāgatassa anuttaro anusāsako,  sayambhū ^a^V0.0222^ea^, mahārāja, tathāgato anācariyako, tasmā kāraṇā tathāgatena  bhaṇitaṃ `na me ācariyo atthi, sadiso me na vijjati.  sadevakasmiṃ lokasmiṃ, natthi me paṭipuggalo'ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] ācariyānācariyapañho ekādasamo. </p>
              <p>[06] santhavavaggo pañcamo. </p>
              <p>[06] imasmiṃ vagge ekādasa pañho. </p>
              <p>[06] meṇḍakapañho niṭṭhito. </p>
            </h4>
          </h3>
        </h2>
        <h2>
          <h2n> 5. anumānapañho </h2n>
          <h3>
            <h3n> 1. buddhavaggo </h3n>
            <h4>
              <h4n> 1. dvinnaṃ buddhānaṃ anuppajjamānapañho </h4n>
              <p>[03] 1^b^.^eb^ ``bhante ^a^V0.0223^ea^ ^a^M0.0231^ea^ nāgasena, bhāsitampetaṃ  bhagavatā `aṭṭhānametaṃ, bhikkhave, anavakāso, yaṃ ekissā lokadhātuyā  dve arahanto sammāsambuddho apubbaṃ acarimaṃ ^a^P0.0237^ea^  uppajjeyyuṃ, netaṃ ṭhānaṃ vijjatī'ti. desentā ca, bhante nāgasena,  sabbepi tathāgatā sattatiṃsa bodhipakkhiyadhamme desenti, kathayamānā ca  cattāri ariyasaccāni kathenti, sikkhāpentā ca tīsu sikkhāsu  sikkhāpenti, anusāsamānā ca appamādappaṭipattiyaṃ anusāsanti.  yadi, bhante nāgasena, sabbesampi tathāgatānaṃ ekā desanā ekā kathā  ekā sikkhā ekā anusiṭṭhi, kena kāraṇena dve tathāgatā ekakkhaṇe  nuppajjanti? ekenapi tāva buddhuppādena ayaṃ loko obhāsajāto,  yadi dutiyo buddho bhaveyya, dvinnaṃ pabhāya ayaṃ loko bhiyyosomattāya  obhāsajāto bhaveyya, ovadamānā ca dve tathāgatā sukhaṃ ovadeyyuṃ,  anusāsamānā ca sukhaṃ anusāseyyuṃ, tattha me kāraṇaṃ brūhi, yathāhaṃ  nissaṃsayo bhaveyya''nti.</p>
              <p>[03] ``ayaṃ, mahārāja, dasasahassī lokadhātu ekabuddhadhāraṇī,  ekasseva tathāgatassa guṇaṃ dhāreti, yadi dutiyo buddho uppajjeyya,  nāyaṃ dasasahassī lokadhātu dhāreyya, caleyya kampeyya nameyya  onameyya vinameyya vikireyya vidhameyya viddhaṃseyya, na  ṭhānamupagaccheyya.</p>
              <p>[03] ``yathā, mahārāja, nāvā ekapurisasandhāraṇī {ekapurisasantāraṇī (sī0 pī0)} bhaveyya, ekasmiṃ  purise abhirūḷhe sā nāvā samupādikā {samudakā (ka0)} bhaveyya. atha dutiyo  puriso āgaccheyya tādiso āyunā vaṇṇena vayena pamāṇena  kisathūlena sabbaṅgapaccaṅgena, so taṃ nāvaṃ abhirūheyya, api nu sā,  mahārāja, nāvā ^a^V0.0224^ea^ dvinnampi dhāreyyā''ti? ``na hi, bhante, caleyya  kampeyya nameyya onameyya vinameyya vikireyya vidhameyya viddhaṃseyya,  na ṭhānamupagaccheyya, osīdeyya udake''ti. ``evameva kho,  mahārāja, ayaṃ dasasahassī lokadhātu ^a^M0.0232^ea^ ekabuddhadhāraṇī,  ekasseva tathāgatassa guṇaṃ dhāreti, yadi dutiyo buddho uppajjeyya,  nāyaṃ dasasahassī lokadhātu dhāreyya, caleyya kampeyya nameyya  onameyya vinameyya vikireyya vidhameyya viddhaṃseyya, na  ṭhānamupagaccheyya.</p>
              <p>[03] ``yathā vā pana, mahārāja, puriso ^a^P0.0238^ea^ yāvadatthaṃ  bhojanaṃ bhuñjeyya chādentaṃ yāva kaṇṭhamabhipūrayitvā, so dhāto pīṇito  paripuṇṇo nirantaro tandikato anonamitadaṇḍajāto punadeva tattakaṃ  bhojanaṃ bhuñjeyya, api nu kho so, mahārāja, puriso sukhito  bhaveyyā''ti? ``na hi, bhante, sakiṃ bhuttova mareyyā''ti {bhutto vameyyāti (ka0)}.  ``evameva kho, mahārāja, ayaṃ dasasahassī lokadhātu ekabuddhadhāraṇī,  ekasseva tathāgatassa guṇaṃ dhāreti, yadi dutiyo buddho uppajjeyya,  nāyaṃ dasasahassī lokadhātu dhāreyya, caleyya kampeyya nameyya  onameyya vinameyya vikireyya vidhameyya viddhaṃseyya, na  ṭhānamupagaccheyyā''ti.</p>
              <p>[03] ``kiṃ nu kho, bhante nāgasena, atidhammabhārena pathavī  calatī''ti? ``idha, mahārāja, dve sakaṭā ratanaparipūritā bhaveyyuṃ  yāva mukhasamā, ekasmā sakaṭato ratanaṃ gahetvā ekasmiṃ sakaṭe  ākireyyuṃ, api nu kho taṃ, mahārāja, sakaṭaṃ dvinnampi sakaṭānaṃ  ratanaṃ dhāreyyā''ti? ``na hi, bhante, nābhipi tassa phaleyya,  arāpi tassa bhijjeyyuṃ, nemipi tassa opateyya, akkhopi tassa  bhijjeyyā''ti. ``kiṃ nu kho, mahārāja, atiratanabhārena sakaṭaṃ  bhijjatī''ti? ``āma, bhante''ti. ``evameva kho, mahārāja,  atidhammabhārena pathavī calati.</p>
              <p>[03] ``api ca, mahārāja, imaṃ kāraṇaṃ buddhabalaparidīpanāya  osāritaṃ. aññampi tattha abhirūpaṃ kāraṇaṃ suṇohi, yena kāraṇena  dve sammāsambuddho ekakkhaṇe nuppajjanti. yadi, mahārāja, dve  sammāsambuddhā ekakkhaṇe uppajjeyyuṃ, tesaṃ parisāya vivādo uppajjeyya  `tumhākaṃ buddho, amhākaṃ buddho'ti, ubhato pakkhajātā bhaveyyuṃ, yathā,  mahārāja, dvinnaṃ balavāmaccānaṃ parisāya vivādo uppajjeyya `tumhākaṃ  amacco, amhākaṃ amacco'ti, ubhato pakkhajātā honti, evameva kho,  mahārāja, yadi dve sammāsambuddhā ekakkhaṇe uppajjeyyuṃ, tesaṃ parisāya  vivādo uppajjeyya `tumhākaṃ ^a^M0.0233^ea^ buddho, amhākaṃ buddho'ti,  ubhato pakkhajātā ^a^P0.0239^ea^ bhaveyyuṃ ^a^V0.0225^ea^. idaṃ tāva, mahārāja,  ekaṃ kāraṇaṃ, yena kāraṇena dve sammāsambuddhā ekakkhaṇe nuppajjanti.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  dve sammāsambuddhā ekakkhaṇe nuppajjanti. yadi, mahārāja, dve  sammāsambuddhā ekakkhaṇe uppajjeyyuṃ, `aggo buddho'ti yaṃ vacanaṃ, taṃ  micchā bhaveyya, `jeṭṭho buddho'ti yaṃ vacanaṃ, taṃ micchā bhaveyya, `seṭṭho  buddho'ti, `visiṭṭho buddho'ti, `uttamo buddho'ti, `pavaro buddho'ti,  `asamo buddho'ti, `asamasamo buddho'ti, `appaṭimo buddho'ti,  `appaṭibhāgo buddho'ti, `appaṭipuggalo buddho'ti yaṃ vacanaṃ, taṃ  micchā bhaveyya. idampi kho tvaṃ, mahārāja, kāraṇaṃ atthato  sampaṭiccha, yena kāraṇena dve sammāsambuddhā ekakkhaṇe nuppajjanti.</p>
              <p>[03] ``api ca kho, mahārāja, buddhānaṃ bhagavantānaṃ sabhāvapakati  esāyaṃ, eko yeva buddho loke uppajjati. kasmā kāraṇā?  mahantatāya sabbaññubuddhaguṇānaṃ. aññampi, mahārāja, yaṃ loke  mahantaṃ, taṃ ekaṃ yeva hoti. pathavī, mahārāja, mahantī, sā ekā  yeva. sāgaro mahanto, so eko yeva. sineru girirājā mahanto,  so eko yeva. ākāso mahanto, so eko yeva. sakko mahanto,  so eko yeva. māro mahanto, so eko yeva. mahābrahmā mahanto,  so eko yeva. tathāgato arahaṃ sammāsambuddho mahanto, so eko  yeva lokasmiṃ. yattha te uppajjanti, tattha aññassa okāso na  hoti, tasmā, mahārāja, tathāgato arahaṃ sammāsambuddho eko yeva  lokasmiṃ uppajjatī''ti.</p>
              <p>[03] ``sukathito, bhante nāgasena, pañho opammehi kāraṇehi.  anipuṇopetaṃ sutvā attamano bhaveyya, kiṃ pana mādiso mahāpañño.  sādhu, bhante nāgasena, evametaṃ tathā sampaṭicchāmī''ti. </p>
              <p>[06] dvinnaṃ buddhānaṃ anuppajjamānapañho paṭhamo. </p>
            </h4>
            <h4>
              <h4n> 2. gotamivatthadānapañho </h4n>
              <p>[03] 2^b^.^eb^ ``bhante ^a^P0.0240^ea^ ^a^M0.0234^ea^  nāgasena, bhāsitampetaṃ bhagavatā mātucchāya mahāpajāpatiyā gotamiyā  vassikasāṭikāya dīyamānāya `saṅghe gotami dehi, saṅghe te dinne  ahañceva pūjito bhavissāmi ^a^V0.0226^ea^ saṅgho cā'ti. kiṃ nu kho, bhante  nāgasena, tathāgato saṅgharatanato na bhāriko na garuko na  dakkhiṇeyyo, yaṃ tathāgato sakāya mātucchāya sayaṃ piñjitaṃ {picchitaṃ (sī0 pī0)} sayaṃ  luñcitaṃ sayaṃ pothitaṃ sayaṃ kantitaṃ sayaṃ vāyitaṃ vassikasāṭikaṃ  attano dīyamānaṃ saṅghassa dāpesi. yadi, bhante nāgasena, tathāgato  saṅgharatanato uttaro bhaveyya adhiko vā visiṭṭho vā, `mayi dinne  mahapphalaṃ bhavissatī'ti na tathāgato mātucchāya sayaṃ piñjitaṃ sayaṃ  luñcitaṃ sayaṃ pothitaṃ vassikasāṭikaṃ saṅghe dāpeyya, yasmā ca kho  bhante nāgasena tathāgato attānaṃ na patthayati {na patthīyati (sī0 pī0)} na upanissayati, tasmā  tathāgato mātucchāya taṃ vassikasāṭikaṃ saṅghassa dāpesī''ti.</p>
              <p>[03] ``bhāsitampetaṃ, mahārāja, bhagavatā mātucchāya mahāpajāpatiyā  gotamiyā vassikasāṭikāya dīyamānāya `saṅghe gotami dehi, saṅghe  te dinne ahañceva pūjito bhavissāmi saṅgho cā'ti. taṃ pana na  attano patimānanassa avipākatāya na adakkhiṇeyyatāya, api ca  kho, mahārāja, hitatthāya anukampāya anāgatamaddhānaṃ saṅgho  mamaccayena cittīkato bhavissatīti vijjamāne yeva guṇe  parikittayanto evamāha `saṅghe gotami dehi, saṅghe te dinne  ahañceva pūjito bhavissāmi saṅgho cā'ti.</p>
              <p>[03] ``yathā, mahārāja, pitā dharamāno yeva  amaccabhaṭabaladovārikānīkaṭṭhapārisajjajanamajjhe rañño santike  puttassa vijjamānaṃ yeva guṇaṃ pakitteti {parikitteti (ka0)} `idha ṭhapito anāgatamaddhānaṃ  janamajjhe pūjito bhavissatī'ti. evameva kho, mahārāja, tathāgato  hitatthāya anukampāya anāgatamaddhānaṃ saṅgho mamaccayena cittīkato  bhavissatīti vijjamāne yeva guṇe pakittayanto evamāha `saṅghe  ^a^P0.0241^ea^ gotami dehi, saṅghe te dinne ahañceva pujito  bhavissāmi saṅgho cā'ti.</p>
              <p>[03] ``na ^a^M0.0235^ea^ kho, mahārāja, tāvatakena  vassikasāṭikānuppadānamattakena saṅgho tathāgatato adhiko nāma  hoti visiṭṭho vā. yathā, mahārāja, mātāpitaro puttānaṃ ucchādenti  parimaddanti nahāpenti sambāhenti, api nu kho, mahārāja, tāvatakena  ucchādanaparimaddananahāpanasambāhanamattakena `putto mātāpitūhi adhiko  nāma hoti visiṭṭho vā'ti? ``na hi, bhante, akāmakaraṇīyā  bhante puttā mātāpitūnaṃ, tasmā mātāpitaro puttānaṃ  ucchādanaparimaddananahāpanasambāhanaṃ karontī''ti. evameva kho,  mahārāja, na tāvatakena vassikasāṭikānuppadānamattakena  ^a^V0.0227^ea^ saṅgho tathāgatato adhiko nāma hoti visiṭṭho vāti. api ca tathāgato  akāmakaraṇīyaṃ karonto mātucchāya taṃ vassikasāṭikaṃ saṅghassa  dāpesi.</p>
              <p>[03] ``yathā vā pana, mahārāja, kocideva puriso rañño upāyanaṃ  āhareyya, taṃ rājā upāyanaṃ aññatarassa bhaṭassa vā balassa vā  senāpatissa vā purohitassa vā dadeyya. api nu kho so,  mahārāja, puriso tāvatakena upāyanapaṭilābhamattakena raññā adhiko  nāma hoti visiṭṭho vā''ti? ``na hi, bhante, rājabhattiko, bhante,  so puriso rājūpajīvī, taṭṭhāne ṭhapento rājā upāyanaṃ detī''ti.  ``evameva kho, mahārāja, na tāvatakena  vassikasāṭikānuppadānamattakena saṅgho tathāgatato adhiko nāma  hoti visiṭṭho vā, atha kho tathāgatabhattiko tathāgatūpajīvī. taṭṭhāne  ṭhapento tathāgato saṅghassa vassikasāṭikaṃ dāpesi.</p>
              <p>[03] ``api ca, mahārāja, tathāgatassa evaṃ ahosi  `sabhāvapaṭipūjanīyo saṅgho, mama santakena saṅghaṃ paṭipūjessāmī'ti  saṅghassa vassikasāṭikaṃ dāpesi, na, mahārāja, tathāgato attano  yeva paṭipūjanaṃ vaṇṇeti, atha kho ye loke paṭipūjanārahā, tesampi  tathāgato paṭipūjanaṃ vaṇṇeti.</p>
              <p>[03] ``bhāsitampetaṃ, mahārāja, bhagavatā devātidevena  majjhimanikāyavaralañchake ^a^P0.0242^ea^ dhammadāyādadhammapariyāye  appicchappaṭipattiṃ pakittayamānena `asu yeva me purimo bhikkhu  pujjataro ca pāsaṃsataro cā'ti. ``natthi, mahārāja, bhavesu koci  satto tathāgatato dakkhiṇeyyo vā ^a^M0.0236^ea^ uttaro vā adhiko  vā visiṭṭho vā, tathāgatova uttaro adhiko visiṭṭho.</p>
              <p>[03] ``bhāsitampetaṃ, mahārāja, saṃyuttanikāyavare māṇavagāmikena  devaputtena bhagavato purato ṭhatvā devamanussamajjhe -- </p>
              <p>[21] ```vipulo rājagahīyānaṃ {rājagahikānaṃ (ka0) saṃ0 ni0  1.111  passitabbaṃ}, giri seṭṭho pavuccati. </p>
              <p>[22] seto himavataṃ seṭṭho, ādicco aghagāminaṃ.. </p>
              <p>[21] ```samuddo udadhinaṃ seṭṭho, nakkhattānañca candimā. </p>
              <p>[22] sadevakassa lokassa, buddho aggo pavuccatī'ti..</p>
              <p>[03] ``tā ^a^V0.0228^ea^ kho panetā, mahārāja, māṇavagāmikena devaputtena gāthā  sugītā na duggītā, subhāsitā na dubbhāsitā, anumatā ca bhagavatā,  nanu, mahārāja, therenapi sāriputtena dhammasenāpatinā bhaṇitaṃ -- </p>
              <p>[21] ```eko manopasādo. saraṇagamanamañjalipaṇāmo vā. </p>
              <p>[22] ussahate tārayituṃ, mārabalanisūdane buddhe'ti..</p>
              <p>[03] ``bhagavatā ca bhaṇitaṃ devātidevena `ekapuggalo, bhikkhave,  loke uppajjamāno uppajjati bahujanahitāya bahujanasukhāya  lokānukampāya atthāya hitāya sukhāya devamanussānaṃ. katamo  ekapuggalo? tathāgato arahaṃ sammāsambuddho...pe0...  devamanussāna'''nti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] gotamivatthadānapañho dutiyo. </p>
            </h4>
            <h4>
              <h4n> 3. gihipabbajitasammāpaṭipattipañho</h4n>
              <p>[03] [3] ``bhante nāgasena, bhāsitampetaṃ bhagavatā `gihino vāhaṃ,  bhikkhave, pabbajitassa vā sammāpaṭipattiṃ ^a^P0.0243^ea^ vaṇṇemi,  gihī vā bhikkhave pabbajito vā sammāpaṭipanno  sammāpaṭipattādhikaraṇahetu ārādhako hoti ñāyaṃ ^a^M0.0237^ea^  dhammaṃ kusala''nti. yadi, bhante nāgasena, gihī odātavasano  kāmabhogī puttadārasambādhasayanaṃ ajjhāvasanto kāsikacandanaṃ  paccanubhonto mālāgandhavilepanaṃ dhārento jātarūparajataṃ sādiyanto  maṇikuṇḍala {maṇikanaka (sī0 pī0)} vicittamoḷibaddho sammāpaṭipanno ārādhako hoti ñāyaṃ  dhammaṃ kusalaṃ, pabbajitopi bhaṇḍukāsāvavatthavasano parapiṇḍamajjhupagato  catūsu sīlakkhandhesu sammāparipūrakārī diyaḍḍhesu sikkhāpadasatesu  samādāya vattanto terasasu dhutaguṇesu anavasesaṃ vattanto sammāpaṭipanno  ārādhako hoti ñāyaṃ dhammaṃ kusalaṃ. tattha, bhante, ko viseso  gihino vā pabbajitassa vā? aphalaṃ hoti tapokammaṃ, niratthakā  pabbajjā. vañjhā sikkhāpadagopanā, moghaṃ dhutaguṇasamādānaṃ, kiṃ  tattha dukkhamanuciṇṇena, nanu nāma sukheneva sukhaṃ adhigantabba''nti.</p>
              <p>[03] ``bhāsitampetaṃ, mahārāja, bhagavatā `gihino vāhaṃ, bhikkhave,  pabbajitassa vā sammāpaṭipattiṃ ^a^V0.0229^ea^ vaṇṇemi, gihī vā, bhikkhave,  pabbajito vā sammāpaṭipanno sammāpaṭipattādhikaraṇahetu ārādhako  hoti ñāyaṃ dhammaṃ kusala''nti. evametaṃ, mahārāja, sammāpaṭipannova  seṭṭho, pabbajitopi, mahārāja, `pabbajitomhī'ti na sammā  paṭipajjeyya, atha kho so ārakāva sāmaññā, ārakāva brahmaññā,  pageva gihī odātavasano. gihīpi, mahārāja, sammāpaṭipanno  ārādhako hoti ñāyaṃ dhammaṃ kusalaṃ, pabbajitopi, mahārāja,  sammāpaṭipanno ārādhako hoti ñāyaṃ dhammaṃ kusalaṃ.</p>
              <p>[03] ``api ca kho, mahārāja, pabbajitova sāmaññassa issaro  adhipati; pabbajjā, mahārāja, bahuguṇā anekaguṇā appamāṇaguṇā, na  sakkā pabbajjāya guṇaṃ parimāṇaṃ kātuṃ.</p>
              <p>[03] ``yathā, mahārāja, kāmadadassa maṇiratanassa na sakkā dhanena  aggho ^a^P0.0244^ea^ parimāṇaṃ kātuṃ `ettakaṃ maṇiratanassa  mūla'nti, evameva kho, mahārāja, pabbajjā bahuguṇā anekaguṇā  appamāṇaguṇā, na sakkā pabbajjāya guṇaṃ parimāṇaṃ kātuṃ.</p>
              <p>[03] ``yathā vā pana, mahārāja, mahāsamudde ūmiyo na sakkā  parimāṇaṃ kātuṃ `ettakā mahāsamudde ūmiyo'ti, evameva kho,  mahārāja, pabbajjā bahuguṇā ^a^M0.0238^ea^ anekaguṇā appamāṇaguṇā,  na sakkā pabbajjāya guṇaṃ parimāṇaṃ kātuṃ.</p>
              <p>[03] ``pabbajitassa, mahārāja, yaṃ kiñci karaṇīyaṃ, sabbaṃ taṃ  khippameva samijjhati no cirarattāya. kiṃ kāraṇā? pabbajito,  mahārāja, appiccho hoti santuṭṭho pavivitto asaṃsaṭṭho āraddhavīriyo  nirālayo aniketo paripuṇṇasīlo sallekhitācāro  dhutappaṭipattikusalo hoti, taṃ kāraṇā pabbajitassa yaṃ kiñci  karaṇīyaṃ, sabbaṃ taṃ khippameva samijjhati no cirarattāya. yathā,  mahārāja, niggaṇṭhisamasudhotaujuvimalanārāco susajjito sammā  vahati, evameva kho, mahārāja, pabbajitassa yaṃ kiñci karaṇīyaṃ,  sabbaṃ taṃ khippameva samijjhati no cirarattāyā''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] gihipabbajitasammāpaṭipattipañho tatiyo. </p>
            </h4>
            <h4>
              <h4n> 4. paṭipadādosapañho </h4n>
              <p>[03] 4^b^.^eb^ ``bhante ^a^V0.0230^ea^ nāgasena, yadā bodhisatto  dukkarakārikaṃ akāsi, netādiso aññatra ārambho ahosi nikkamo  kilesayuddhaṃ maccusenaṃ vidhamanaṃ āhārapariggaho dukkarakārikā, evarūpe  parakkame kiñci assādaṃ alabhitvā tameva cittaṃ parihāpetvā evamavoca  `na kho panāhaṃ imāya kaṭukāya dukkarakārikāya adhigacchāmi  uttarimanussadhammaṃ alamariyañāṇadassanavisesaṃ, siyā nu kho añño  maggo bodhāyā'ti, tato nibbinditvā aññena magena sabbaññutaṃ  patto, puna tāya paṭipadāya sāvake anusāsati samādapeti. </p>
              <p>[21] ```ārambhatha ^a^P0.0245^ea^ nikkhamatha, yuñjatha  buddhasāsane. </p>
              <p>[22] dhunātha maccuno senaṃ, naḷāgāraṃva kuñjaro'ti {saṃ0 ni0  1.185}..</p>
              <p>[03] ``kena na kho, bhante nāgasena, kāraṇena tathāgato yāya  paṭipadāya attanā nibbinno virattarūpo, tattha sāvake anusāsati  samādapetī''ti?</p>
              <p>[03] ``tadāpi ^a^M0.0239^ea^, mahārāja, etarahipi sā yeva  paṭipadā, taṃ yeva paṭipadaṃ paṭipajjitvā bodhisatto sabbaññutaṃ patto.  api ca, mahārāja, bodhisatto ativīriyaṃ karonto niravasesato  āhāraṃ uparundhi. tassa āhārūparodhena cittadubbalyaṃ uppajji. so  tena dubbalyena nāsakkhi sabbaññutaṃ pāpuṇituṃ, so mattamattaṃ  kabaḷīkārāhāraṃ sevanto tāyeva paṭipadāya nacirasseva sabbaññutaṃ  pāpuṇi. so yeva, mahārāja, paṭipadā sabbesaṃ tathāgatānaṃ  sabbaññutañāṇappaṭilābhāya.</p>
              <p>[03] ``yathā, mahārāja, sabbesaṃ sattānaṃ āhāro upatthambho,  āhārūpanissitā sabbe sattā sukhaṃ anubhavanti, evameva kho,  mahārāja, sā yeva paṭipadā sabbesaṃ tathāgatānaṃ  sabbaññutañāṇappaṭilābhāya, neso, mahārāja, doso ārambhassa, na  nikkamassa, na kilesayuddhassa, yena tathāgato tasmiṃ samaye na pāpuṇi  sabbaññutañāṇaṃ, atha kho āhārūparodhasseveso doso, sadā paṭiyattā  yevesā paṭipadā.</p>
              <p>[03] ``yathā, mahārāja, puriso addhānaṃ ativegena gaccheyya, tena  so pakkhahato vā bhaveyya ^a^V0.0231^ea^ pīṭhasappī vā asañcaro pathavitale. api  nu kho, mahārāja, mahāpathaviyā doso atthi, yena so puriso  pakkhahato ahosī''ti? ``na hi, bhante; sadā paṭiyattā, bhante,  mahāpathavī, kuto tassā doso? vāyāmasseveso doso, yena so  puriso pakkhahato ahosī''ti. ``evameva kho, mahārāja, neso  doso ārambhassa, na nikkamassa, na kilesayuddhassa, yena tathāgato  tasmiṃ samaye na pāpuṇi sabbaññutañāṇaṃ, atha kho  āhārūparodhasseveso doso sadā paṭiyattā ^a^P0.0246^ea^ yevesā  paṭipadā.</p>
              <p>[03] ``yathā vā pana, mahārāja, puriso kiliṭṭhaṃ sāṭakaṃ  nivāseyya, na so taṃ dhovāpeyya, neso doso udakassa, sadā  paṭiyattaṃ udakaṃ. purisasseveso doso. evameva kho, mahārāja,  neso doso ārambhassa, na nikkamassa, na kilesayuddhassa, yena  tathāgato tasmiṃ samaye na pāpuṇi sabbaññutañāṇaṃ, atha kho  āhārūparodhasseveso doso, sadā paṭiyattā yevesā paṭipadā, tasmā  tathāgato tāyeva paṭipadāya sāvake anusāsati samādapeti, evaṃ kho,  mahārāja, sadā ^a^M0.0240^ea^ paṭiyattā anavajjā sā paṭipadā''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] paṭipadādosapañho catuttho. </p>
            </h4>
            <h4>
              <h4n> 5. hīnāyāvattanapañho </h4n>
              <p>[03] 5^b^.^eb^ ``bhante nāgasena, mahantaṃ idaṃ tathāgatasāsanaṃ  sāraṃ varaṃ seṭṭhaṃ pavaraṃ anupamaṃ parisuddhaṃ vimalaṃ paṇḍaraṃ anavajjaṃ, na  yuttaṃ gihiṃ tāvatakaṃ pabbajetuṃ, gihī yeva {gihiṃ yeva (sī0 pī0)} ekasmiṃ phale vinetvā yadā  apunarāvattī hoti tadā so pabbājetabbo. kiṃ kāraṇā? ime  dujjanā tāva tattha sāsane visuddhe pabbajitvā paṭinivattitvā  hīnāyāvattanti, tesaṃ paccāgamanena ayaṃ mahājano evaṃ vicinteti  `tucchakaṃ vata bho etaṃ samaṇassa gotamassa sāsanaṃ bhavissati, yaṃ  ime paṭinivattantī'ti, idamettha kāraṇa''nti.</p>
              <p>[03] ``yathā, mahārāja, taḷāko bhaveyya  sampuṇṇasucivimalasītalasalilo, atha yo koci kiliṭṭho  malakaddamagato taṃ taḷākaṃ gantvā anahāyitvā kiliṭṭhova  paṭinivatteyya, tattha, mahārāja, katamaṃ jano garaheyya kiliṭṭhaṃ vā  taḷākaṃ vā''ti? ``kiliṭṭhaṃ, bhante, jano garaheyya ^a^V0.0232^ea^ `ayaṃ taḷākaṃ  gantvā anahāyitvā kiliṭṭhova paṭinivatto, kiṃ imaṃ anahāyitukāmaṃ  taḷāko sayaṃ nahāpessati, ko doso taḷākassā'ti. evameva kho,  mahārāja ^a^P0.0247^ea^, tathāgato vimuttivarasalilasampuṇṇaṃ  saddhammavarataḷākaṃ māpesi `ye keci kilesamalakiliṭṭhā sacetanā  budhā, te idha nahāyitvā sabbakilese pavāhayissantī'ti. yadi  koci taṃ saddhammavarataḷākaṃ gantvā anahāyitvā sakilesova  paṭinivattitvā hīnāyāvattati taṃ yeva jano garahissati `ayaṃ  jinasāsane pabbajitvā tattha patiṭṭhaṃ alabhitvā hīnāyāvatto, kiṃ imaṃ  appaṭipajjantaṃ jinasāsanaṃ sayaṃ bodhessati, ko doso  jinasāsanassā'ti?</p>
              <p>[03] ``yathā ^a^M0.0241^ea^ vā pana, mahārāja, puriso  paramabyādhito roguppattikusalaṃ amoghadhuvasiddhakammaṃ bhisakkaṃ sallakattaṃ  disvā atikicchāpetvā sabyādhikova paṭinivatteyya, tattha katamaṃ  jano garaheyya āturaṃ vā bhisakkaṃ vā''ti? ``āturaṃ, bhante, jano  garaheyya `ayaṃ roguppattikusalaṃ amoghadhuvasiddhakammaṃ bhisakkaṃ sallakattaṃ  disvā atikicchāpetvā sabyādhikova paṭinivatto, kiṃ imaṃ  atikicchāpentaṃ bhisakko sayaṃ tikicchissati, ko doso  bhisakkassā'''ti? ``evameva kho, mahārāja, tathāgato  antosāsanasamugge kevalaṃ sakalakilesabyādhivūpasamanasamatthaṃ  amatosadhaṃ pakkhipi, `ye keci kilesabyādhipīḷitā sacetanā budhā,  te imaṃ amatosadhaṃ pivitvā sabbakilesabyādhiṃ vūpasamessantī'ti.  yadi koci yaṃ amatosadhaṃ apivitvā sakilesova paṭinivattitvā  hīnāyāvattati, taṃ yeva jano garahissati `ayaṃ jinasāsane  pabbajitvā tattha patiṭṭhaṃ alabhitvā hīnāyāvatto, kiṃ imaṃ  appaṭipajjantaṃ jinasāsanaṃ sayaṃ bodhessati, ko doso  jinasāsanassā'ti?</p>
              <p>[03] ``yathā vā pana, mahārāja, chāto puriso  mahatimahāpuññabhattaparivesanaṃ gantvā taṃ bhattaṃ abhuñjitvā chātova  paṭinivatteyya, tattha katamaṃ jano garaheyya chātaṃ vā puññabhattaṃ vā''ti?  ``chātaṃ, bhante, jano garaheyya ^a^P0.0248^ea^ `ayaṃ  khudāpīḷito puññabhattaṃ paṭilabhitvā abhuñjitvā chātova paṭinivatto,  kiṃ imassa abhuñjantassa bhojanaṃ sayaṃ mukhaṃ pavisissati, ko doso  bhojanassā'''ti? ``evameva kho, mahārāja, tathāgato  antosāsanasamugge paramapavaraṃ santaṃ sivaṃ paṇītaṃ amataṃ paramamadhuraṃ  kāyagatāsatibhojanaṃ ṭhapesi `ye keci kilesachātajjhattā  taṇhāparetamānasā sacetanā budhā, te imaṃ bhojanaṃ bhuñjitvā  kāmarūpārūpabhavesu sabbaṃ taṇhamapanessantī'ti. yadi koci taṃ  bhojanaṃ abhuñjitvā taṇhāsitova paṭinivattitvā hīnāyāvattati, taññeva  jano garahissati `ayaṃ jinasāsane pabbajitvā ^a^V0.0233^ea^ tattha patiṭṭhaṃ  alabhitvā hīnāyāvatto, kiṃ imaṃ appaṭipajjantaṃ jinasāsanaṃ sayaṃ  bodhessasi, ko doso jinasāsanassā'ti.</p>
              <p>[03] ``yadi, mahārāja, tathāgato gihiṃ yeva ekasmiṃ phale vinītaṃ  pabbājeyya, na nāmāyaṃ pabbajjā kilesappahānāya visuddhiyā vā,  natthi ^a^M0.0242^ea^ pabbajjāya karaṇīyaṃ. yathā, mahārāja,  puriso anekasatena kammena taḷākaṃ khaṇāpetvā parisāya  evamanussāveyya `mā me, bhonto, keci saṃkiliṭṭhā imaṃ taḷākaṃ  otaratha, pavāhitarajojallā parisuddhā vimalamaṭṭhā imaṃ taḷākaṃ  otarathā'ti. api nu kho, mahārāja, tesaṃ pavāhitarajojallānaṃ  parisuddhānaṃ vimalamaṭṭhānaṃ tena taḷākena karaṇīyaṃ bhaveyyā''ti? ``na  hi, bhante, yassatthāya te taṃ taḷākaṃ upagaccheyyuṃ, taṃ aññatreva tesaṃ  kataṃ karaṇīyaṃ, kiṃ tesaṃ tena taḷākenā''ti? ``evameva kho,  mahārāja, yadi tathāgato gihiṃ yeva ekasmiṃ phale vinītaṃ pabbājeyya,  tattheva tesaṃ kataṃ karaṇīyaṃ, kiṃ tesaṃ pabbajjāya.</p>
              <p>[03] ``yathā vā pana, mahārāja, sabhāvaisibhattiko sutamantapadadharo  atakkiko roguppattikusalo amoghadhuvasiddhakammo bhisakko sallakatto  sabbarogūpasamabhesajjaṃ sannipātetvā parisāya evamanussāveyya `mā  kho, bhonto ^a^P0.0249^ea^, keci sabyādhikā mama santike  upagacchatha, abyādhikā arogā mama santike upagacchathā'ti. api  nu kho, mahārāja, tesaṃ abyādhikānaṃ arogānaṃ paripuṇṇānaṃ udaggānaṃ  tena bhisakkena karaṇīyaṃ bhaveyyā''ti? ``na hi, bhante, yassatthāya  te taṃ bhisakkaṃ sallakattaṃ upagaccheyyuṃ, taṃ aññatreva tesaṃ kataṃ karaṇīyaṃ,  kiṃ tesaṃ tena bhisakkenā''ti? ``evameva kho, mahārāja, yadi  tathāgato gihiṃ yeva ekasmiṃ phale vinītaṃ pabbājeyya, tattheva tesaṃ  kataṃ karaṇīyaṃ, kiṃ tesaṃ pabbajjāya?</p>
              <p>[03] ``yathā vā pana, mahārāja, koci puriso anekathālipākasataṃ  bhojanaṃ paṭiyādāpetvā parisāya evamanussāveyya `mā me, bhonto,  keci chātā imaṃ parivesanaṃ upagacchatha, subhuttā tittā suhitā dhātā  pīṇitā paripuṇṇā imaṃ parivesanaṃ upagacchathā''ti. api nu kho  mahārāja, tesaṃ bhuttāvīnaṃ tittānaṃ suhitānaṃ dhātānaṃ pīṇitānaṃ  paripuṇṇānaṃ tena bhojanena karaṇīyaṃ bhaveyyā''ti? ``na hi, bhante,  yassatthāya te taṃ parivesanaṃ upagaccheyyuṃ, taṃ aññatreva tesaṃ kataṃ  karaṇīyaṃ, kiṃ tesaṃ tāya parivesanāyā''ti? ``evameva kho,  mahārāja, yadi tathāgato gihiṃ yeva ekasmiṃ phale vinītaṃ pabbājeyya,  tattheva tesaṃ kataṃ karaṇīyaṃ, kiṃ tesaṃ pabbajjāya?</p>
              <p>[03] ``api ^a^V0.0234^ea^ ^a^M0.0243^ea^ ca, mahārāja, ye hīnāyāvattanti, te  jinasāsanassa pañca atuliye guṇe dassenti. katame pañca?  bhūmimahantabhāvaṃ dassenti, parisuddhavimalabhāvaṃ dassenti, pāpehi  asaṃvāsiyabhāvaṃ dassenti, duppaṭivedhabhāvaṃ dassenti,  bahusaṃvararakkhiyabhāvaṃ dassenti.</p>
              <p>[03] ``kathaṃ bhūmimahantabhāvaṃ dassenti? yathā, mahārāja, puriso  adhano hīnajacco nibbiseso buddhiparihīno mahārajjaṃ paṭilabhitvā na  cirasseva paripatati paridhaṃsati parihāyati yasato, na sakkoti  issariyaṃ sandhāretuṃ. kiṃ kāraṇaṃ ^a^P0.0250^ea^? mahantattā  issariyassa. evameva kho, mahārāja, ye keci nibbisesā  akatapuññā buddhiparihīnā jinasāsane pabbajanti, te taṃ pabbajjaṃ  pavaruttamaṃ sandhāretuṃ avisahantā na cirasseva jinasāsanā paripatitvā  paridhaṃsitvā parihāyitvā hīnāyāvattanti, na sakkonti jinasāsanaṃ  sandhāretuṃ. kiṃ kāraṇaṃ? mahantattā jinasāsanabhūmiyā. evaṃ  bhūmimahantabhāvaṃ dassenti.</p>
              <p>[03] ``kathaṃ parisuddhavimalabhāvaṃ dassenti? yathā, mahārāja, vāri  pokkharapatte vikirati vidhamati vidhaṃseti, na ṭhānamupagacchati  nūpalimpati. kiṃ kāraṇaṃ? parisuddhavimalattā padumassa. evameva  kho, mahārāja, ye keci saṭhā kūṭā vaṅkā kuṭilā visamadiṭṭhino  jinasāsane pabbajanti, te  parisuddhavimalanikkaṇṭakapaṇḍaravarappavarasāsanato na cirasseva  vikiritvā vidhamitvā vidhaṃsetvā asaṇṭhahitvā anupalimpitvā  hīnāyāvattanti. kiṃ kāraṇaṃ? parisuddhavimalattā jinasāsanassa.  evaṃ parisuddhavimalabhāvaṃ dassenti.</p>
              <p>[03] ``kathaṃ pāpehi asaṃvāsiyabhāvaṃ dassenti? yathā, mahārāja,  mahāsamuddo na matena kuṇapena saṃvasati, yaṃ hoti mahāsamudde mataṃ  kuṇapaṃ, taṃ khippameva tīraṃ upaneti thalaṃ vā ussāreti. kiṃ kāraṇaṃ?  mahābhūtānaṃ bhavanattā mahāsamuddassa. evameva kho, mahārāja, ye  keci pāpakā asaṃvutā ahirikā akiriyā osannavīriyā kusītā  kiliṭṭhā dujjanā manussā jinasāsane pabbajanti, te na cirasseva  jinasāsanato arahantavimalakhīṇāsavamahābhūtabhavanato nikkhamitvā  asaṃvasitvā hīnāyāvattanti. kiṃ kāraṇaṃ? pāpehi asaṃvāsiyattā  jinasāsanassa. evaṃ pāpehi asaṃvāsiyabhāvaṃ dassenti.</p>
              <p>[03] ``kathaṃ ^a^M0.0244^ea^ duppaṭivedhabhāvaṃ dassenti? yathā,  mahārāja, ye keci achekā asikkhitā asippino mativippahīnā  issāsā {issatthā (sī0 syā0 pī0)} vālaggavedhaṃ avisahantā vigaḷanti pakkamanti. kiṃ kāraṇaṃ?  saṇhasukhumaduppaṭivedhattā vālaggassa ^a^P0.0251^ea^. evameva  kho, mahārāja, ye keci duppaññā jaḷā ^a^V0.0235^ea^ eḷamūgā mūḷhā dandhagatikā  janā jinasāsane pabbajanti, te taṃ paramasaṇhasukhumacatusaccappaṭivedhaṃ  paṭivijjhituṃ avisahantā jinasāsanā vigaḷitvā pakkamitvā na  cirasseva hīnāyāvattanti. kiṃ kāraṇaṃ?  paramasaṇhasukhumaduppaṭivedhatāya saccānaṃ. evaṃ duppaṭivedhabhāvaṃ dassenti.</p>
              <p>[03] ``kathaṃ bahusaṃvararakkhiyabhāvaṃ dassenti? yathā, mahārāja,  kocideva puriso mahatimahāyuddhabhūmimupagato parasenāya disāvidisāhi  samantā parivārito sattihatthaṃ janamupentaṃ disvā bhīto osakkati  paṭinivattati palāyati. kiṃ kāraṇaṃ? bahuvidhayuddhamukharakkhaṇabhayā.  evameva kho, mahārāja, ye keci pāpakā asaṃvutā ahirikā  akiriyā akkhantī capalā calitā ittarā bālajanā jinasāsane  pabbajanti, te bahuvidhaṃ sikkhāpadaṃ parirakkhituṃ avisahantā  osakkitvā paṭinivattitvā palāyitvā na cirasseva hīnāyāvattanti.  kiṃ kāraṇaṃ? bahuvidhasaṃvararakkhiyabhāvattā jinasāsanassa. evaṃ  bahuvidhasaṃvararakkhiyabhāvaṃ dassenti.</p>
              <p>[03] ``thalajuttamepi, mahārāja, vassikāgumbe kimividdhāni  pupphāni honti, tāni aṅkurāni saṅkuṭitāni antarā yeva  paripatanti, na ca tesu paripatitesu vassikāgumbo hīḷito nāma  hoti. yāni tattha ṭhitāni pupphāni, tāni sammā gandhena  disāvidisaṃ abhibyāpenti. evameva kho, mahārāja, ye te  jinasāsane pabbajitvā hīnāyāvattanti, te jinasāsane kimividdhāni  vassikāpupphāni viya vaṇṇagandharahitā nibbaṇṇākārasīlā abhabbā  vepullāya, na ca tesaṃ hīnāyāvattanena jinasāsanaṃ hīḷitaṃ nāma hoti.  ye tattha ṭhitā bhikkhū, te sadevakaṃ lokaṃ sīlavaragandhena  abhibyāpenti.</p>
              <p>[03] ``sālīnampi, mahārāja, nirātaṅkānaṃ ^a^P0.0252^ea^  lohitakānaṃ antare karumbhakaṃ nāma sālijāti uppajjitvā antarā  yeva vinassati, na ca tassā vinaṭṭhattā lohitakasālī hīḷitā nāma  honti. ye tattha ṭhitā sālī, te rājūpabhogā honti. evameva  kho, mahārāja, ye te jinasāsane pabbajitvā ^a^M0.0245^ea^  hīnāyāvattanti, te lohitakasālīnamantare karumbhakā viya jinasāsane  na vaḍḍhitvā vepullataṃ na pāpuṇitvā {vaḍḍhitvā vepullataṃ apāpuṇitvā (sī0 ka0)}  antarā yeva hīnāyāvattanti, na ca tesaṃ hīnāyāvattanena jinasāsanaṃ hīḷitaṃ nāma hoti. ye tattha  ṭhitā bhikkhū te arahattassa anucchavikā honti.</p>
              <p>[03] ``kāmadadassāpi ^a^V0.0236^ea^, mahārāja, maṇiratanassa ekadesaṃ {ekadese (ka0)} kakkasaṃ  uppajjati, na ca tattha kakkasuppannattā maṇiratanaṃ hīḷitaṃ nāma hoti.  yaṃ tattha parisuddhaṃ maṇiratanassa, taṃ janassa hāsakaraṃ hoti.  evameva kho, mahārāja, ye te jinasāsane pabbajitvā hīnāyāvattanti,  kakkasā te jinasāsane papaṭikā, na ca tesaṃ hīnāyāvattanena  jinasāsanaṃ hīḷitaṃ nāma hoti. ye tattha ṭhitā bhikkhū, te  devamanussānaṃ hāsajanakā honti.</p>
              <p>[03] ``jātisampannassapi, mahārāja, lohitacandanassa ekadesaṃ  pūtikaṃ hoti appagandhaṃ. na tena lohitacandanaṃ hīḷitaṃ nāma hoti.  yaṃ tattha apūtikaṃ sugandhaṃ, taṃ samantā vidhūpeti abhibyāpeti.  evameva kho, mahārāja, ye te jinasāsane pabbajitvā hīnāyāvattanti,  te lohitacandanasārantare pūtikadesamiva chaḍḍanīyā jinasāsane, na ca  tesaṃ hīnāyāvattanena jinasāsanaṃ hīḷitaṃ nāma hoti. ye tattha  ṭhitā bhikkhū, te sadevakaṃ lokaṃ sīlavaracandanagandhena  anulimpayantī''ti.</p>
              <p>[03] ``sādhu, bhante nāgasena, tena tena anucchavikena tena tena  sadisena kāraṇena niravajjamanupāpitaṃ jinasāsanaṃ seṭṭhabhāvena  paridīpitaṃ, hīnāyāvattamānāpi te jinasāsanassa seṭṭhabhāvaṃ yeva  paridīpentī''ti. </p>
              <p>[06] hīnāyāvattanapañho pañcamo. </p>
            </h4>
            <h4>
              <h4n> 6. arahantavedanāvediyanapañho </h4n>
              <p>[03] 6^b^.^eb^ ``bhante ^a^P0.0253^ea^ nāgasena, tumhe  bhaṇatha `arahā ekaṃ vedanaṃ vedayati kāyikaṃ, na cetasika'nti. kiṃ  nu kho, bhante nāgasena, arahato cittaṃ yaṃ kāyaṃ nissāya pavattati,  tattha arahā anissaro assāmī avasavattī''ti ^a^M0.0246^ea^?  ``āma, mahārājā''ti. ``na kho, bhante nāgasena, yuttametaṃ, yaṃ  so sakacittassa pavattamāne kāye anissaro hoti assāmī  avasavattī; sakuṇopi tāva, bhante, yasmiṃ kulāvake paṭivasati, tattha  so issaro hoti sāmī vasavattī''ti.</p>
              <p>[03] ``dasayime, mahārāja, kāyānugatā dhammā bhave bhave kāyaṃ  anudhāvanti anuparivattanti. katame ^a^V0.0237^ea^ dasa? sītaṃ uṇhaṃ jighacchā  pipāsā uccāro passāvo middhaṃ jarā byādhi maraṇaṃ. ime kho,  mahārāja, dasa kāyānugatā dhammā bhave bhave kāyaṃ anudhāvanti  anuparivattanti, tattha arahā anissaro assāmī avasavattī''ti.</p>
              <p>[03] ``bhante nāgasena, kena kāraṇena arahato kāye āṇā  nappavattati issariyaṃ vā, tattha me kāraṇaṃ brūhī''ti? ``yathā,  mahārāja, ye keci pathavinissitā sattā, sabbe te pathaviṃ nissāya  caranti viharanti vuttiṃ kappenti, api nu kho, mahārāja, tesaṃ  pathaviyā āṇā pavattati issariyaṃ vā''ti? ``na hi, bhante''ti.  ``evameva kho, mahārāja, arahato cittaṃ kāyaṃ nissāya pavattati, na  ca arahato kāye āṇā pavattati issariyaṃ vā''ti.</p>
              <p>[03] ``bhante nāgasena, kena kāraṇena puthujjano kāyikampi  cetasikampi vedanaṃ vedayatī''ti? ``abhāvitattā, mahārāja,  cittassa puthujjano kāyikampi cetasikampi vedanaṃ vedayati. yathā,  mahārāja, goṇo chāto paritasito abaladubbalaparittakatiṇesu vā  latāya vā upanibaddho assa, yadā so goṇo parikupito hoti, tadā  saha upanibandhanena pakkamati. evameva kho, mahārāja,  abhāvitacittassa vedanā uppajjitvā cittaṃ parikopeti, cittaṃ  parikupitaṃ kāyaṃ ābhujati nibbhujati samparivattakaṃ ^a^P0.0254^ea^  karoti. atha kho so abhāvitacitto tasati ravati  bheravarāvamabhiravati, idamettha, mahārāja, kāraṇaṃ, yena kāraṇena  puthujjano kāyikampi cetasikampi vedanaṃ vedayatī''ti.</p>
              <p>[03] ``kiṃ pana taṃ kāraṇaṃ, yena kāraṇena arahā ekaṃ vedanaṃ  vedayati kāyikaṃ, na cetasika''nti? ``arahato, mahārāja, cittaṃ  bhāvitaṃ hoti subhāvitaṃ dantaṃ sudantaṃ assavaṃ vacanakaraṃ, so dukkhāya  vedanāya phuṭṭho samāno `anicca'nti daḷhaṃ gaṇhāti, samādhithambhe  cittaṃ upanibandhati, tassa ^a^M0.0247^ea^ taṃ cittaṃ samādhithambhe  upanibandhanaṃ na vedhati na calati, ṭhitaṃ hoti avikkhittaṃ, tassa  vedanāvikāravipphārena kāyo ābhujati nibbhujati samparivattati,  idamettha, mahārāja, kāraṇaṃ, yena kāraṇena arahā ekaṃ vedanaṃ vedayati  kāyikaṃ, na cetasika''nti.</p>
              <p>[03] ``bhante nāgasena, taṃ nāma loke acchariyaṃ yaṃ kāye calamāne  cittaṃ na calati, tattha me kāraṇaṃ brūhī''ti. ``yathā, mahārāja,  mahatimahārukkhe khandhasākhāpalāsasampanne anilabalasamāhate sākhā  calati, api nu tassa khandhopi calatī''ti? ``na hi, bhante''ti  ^a^V0.0238^ea^. ``evameva kho, mahārāja, arahā dukkhāya vedanāya phuṭṭho samāno  `anicca'nti daḷhaṃ gaṇhāti, samādhithambhe cittaṃ upanibandhati, tassa  taṃ cittaṃ samādhithambhe upanibandhanaṃ na vedhati na calati, ṭhitaṃ hoti  avikkhittaṃ, tassa vedanāvikāravipphārena kāyo ābhujati nibbhujati  samparivattati, cittaṃ pana tassa na vedhati na calati khandho viya  mahārukkhassā''ti. ``acchariyaṃ, bhante nāgasena, abbhutaṃ, bhante  nāgasena, na me evarūpo sabbakāliko dhammapadīpo diṭṭhapubbo''ti. </p>
              <p>[06] arahantavedanāvediyanapañho chaṭṭho. </p>
            </h4>
            <h4>
              <h4n> 7. abhisamayantarāyakarapañho </h4n>
              <p>[03] 7^b^.^eb^ ``bhante ^a^P0.0255^ea^ nāgasena, idha yo  koci gihī pārājikaṃ ajjhāpanno bhaveyya, so aparena samayena  pabbājeyya, attanāpi so na jāneyya `gihipārājikaṃ  ajjhāpannosmī'ti, napi tassa añño koci ācikkheyya  `gihipārājikaṃ ajjhāpannosī'ti. so ca tathattāya paṭipajjeyya,  api nu tassa dhammābhisamayo bhaveyyā''ti? ``na hi,  mahārājā''ti. ``kena, bhante, kāraṇenā''ti? ``yo tassa hetu  dhammābhisamayāya, so tassa samucchinno, tasmā dhammābhisamayo na  bhavatī''ti.</p>
              <p>[03] ``bhante nāgasena, tumhe bhaṇatha `jānantassa kukkuccaṃ hoti,  kukkucce sati āvaraṇaṃ hoti, āvaṭe citte dhammābhisamayo na hotī'ti.  imassa pana ajānantassa akukkuccajātassa santacittassa viharato  kena kāraṇena dhammābhisamayo na hoti, visamena visameneso pañho  gacchati, cintetvā visajjethā''ti.</p>
              <p>[03] ``ruhati ^a^M0.0248^ea^, mahārāja, sukaṭṭhe sukalale  maṇḍakhette sāradaṃ sukhasayitaṃ bīja''nti? ``āma, bhante''ti.  ``api nu, mahārāja, taññeva bījaṃ ghanaselasilātale ruheyyā''ti?  ``na hi, bhante''ti. ``kissa pana, mahārāja, taññeva bījaṃ  kalale ruhati, kissa ghanasele na ruhatī''ti? ``natthi, bhante,  tassa bījassa ruhanāya ghanasele hetu, ahetunā bījaṃ na ruhatī''ti.  ``evameva kho, mahārāja, yena hetunā tassa dhammābhisamayo bhaveyya,  so tassa hetu samucchinno, ahetunā dhammābhisamayo na hoti.</p>
              <p>[03] ``yathā ^a^V0.0239^ea^ vā pana, mahārāja, daṇḍaleḍḍulaguḷamuggarā pathaviyā  ṭhānamupagacchanti, api nu, mahārāja, te yeva daṇḍaleḍḍulaguḷamuggarā  gagane ṭhānamupagacchantī''ti? ``na hi bhante''ti. ``kiṃ panettha,  mahārāja, kāraṇaṃ, yena kāraṇena te yeva daṇḍaleḍḍulaguḷamuggarā  pathaviyā ṭhānamupagacchanti, kena kāraṇena gagane na tiṭṭhantī''ti?  ``natthi, bhante, tesaṃ daṇḍaleḍḍulaguḷamuggarānaṃ patiṭṭhānāya ākāse hetu,  ahetunā na tiṭṭhantī''ti ^a^P0.0256^ea^. ``evameva kho,  mahārāja, tassa tena dosena abhisamayahetu samucchinno, hetusamugghāte  ahetunā abhisamayo na hotīti.</p>
              <p>[03] ``yathā vā pana, mahārāja, thale aggi jalati, api nu kho,  mahārāja, so yeva aggi udake jalatī''ti? ``na hi, bhante''ti.  ``kiṃ panettha, mahārāja, kāraṇaṃ, yena kāraṇena so yeva aggi  thale jalati, kena kāraṇena udake na jalatī''ti? ``natthi, bhante,  aggissa jalanāya udake hetu, ahetunā na jalatī''ti. ``evameva  kho, mahārāja, tassa tena dosena abhisamayahetu samucchinno,  hetusamugghāte ahetunā dhammābhisamayo na hotī''ti.</p>
              <p>[03] ``bhante nāgasena, punapetaṃ atthaṃ cintehi, na me tattha  cittasaññatti bhavati, ajānantassa asati kukkucce āvaraṇaṃ hotīti,  kāraṇena maṃ saññāpehī''ti. ``api nu, mahārāja, visaṃ halāhalaṃ  ajānantena khāyitaṃ jīvitaṃ haratī''ti? ``āma, bhante''ti.  ``evameva kho, mahārāja, ajānantenapi kataṃ pāpaṃ  abhisamayantarāyakaraṃ hoti.</p>
              <p>[03] ``api nu, mahārāja, aggi ajānitvā akkamantaṃ ḍahatī''ti?  ``āma, bhante''ti. ``evameva kho, mahārāja, ajānantenapi  kataṃ pāpaṃ abhisamayantarāyakaraṃ hoti.</p>
              <p>[03] ``api ^a^M0.0249^ea^ nu, mahārāja, ajānantaṃ āsīviso  ḍaṃsitvā jīvitaṃ haratī''ti? ``āma, bhante''ti. ``evameva kho,  mahārāja, ajānantenapi kataṃ pāpaṃ abhisamayantarāyakaraṃ hoti.</p>
              <p>[03] ``nanu, mahārāja, kāliṅgarājā samaṇakolañño  sattaratanaparikiṇṇo hatthiratanamabhiruyha kuladassanāya gacchanto  ajānantopi nāsakkhi bodhimaṇḍassa uparito gantuṃ, idamettha,  mahārāja, kāraṇaṃ, yena kāraṇena ajānantenapi kataṃ pāpaṃ  abhisamayantarāyakaraṃ hotī''ti? ``jinabhāsitaṃ ^a^V0.0240^ea^, bhante nāgasena,  kāraṇaṃ na sakkā paṭikkosituṃ, esovetassa attho tathā  sampaṭicchāmī''ti. </p>
              <p>[06] abhisamayantarāyakarapañho sattamo. </p>
            </h4>
            <h4>
              <h4n> 8. dussīlapañho </h4n>
              <p>[03] 8^b^.^eb^ ``bhante ^a^P0.0257^ea^ nāgasena,  gihidussīlassa ca samaṇadussīlassa ca ko viseso, kiṃ  nānākaraṇaṃ, ubhopete samasamagatikā, ubhinnampi samasamo vipāko  hoti, udāhu kiñci nānākāraṇaṃ atthī''ti?</p>
              <p>[03] ``dasa yime, mahārāja, guṇā samaṇadussīlassa  gihidussīlato visesena atirekā, dasahi ca kāraṇehi uttariṃ  dakkhiṇaṃ visodheti.</p>
              <p>[03] ``katame dasa guṇā samaṇadussīlassa gihidussīlato visesena  atirekā? idha, mahārāja, samaṇadussīlo buddhe sagāravo hoti,  dhamme sagāravo hoti, saṅghe sagāravo hoti, sabrahmacārīsu sagāravo  hoti, uddesaparipucchāya vāyamati, savanabahulo hoti, bhinnasīlopi,  mahārāja, dussīlo parisagato ākappaṃ upaṭṭhapeti, garahabhayā kāyikaṃ  vācasikaṃ rakkhati, padhānābhimukhañcassa hoti cittaṃ, bhikkhusāmaññaṃ  upagato hoti. karontopi, mahārāja, samaṇadussīlo pāpaṃ paṭicchannaṃ  ācarati. yathā, mahārāja, itthī sapatikā nilīyitvā rahasseneva  pāpamācarati; evameva kho, mahārāja, karontopi ^a^M0.0250^ea^  samaṇadussīlo pāpaṃ paṭicchannaṃ ācarati. ime kho, mahārāja, dasa  guṇā samaṇadussīlassa gihidussīlato visesena atirekā.</p>
              <p>[03] ``katamehi dasahi kāraṇehi uttariṃ dakkhiṇaṃ visodheti?  anavajjakavacadhāraṇatāyapi dakkhiṇaṃ visodheti,  isisāmaññabhaṇḍuliṅgadhāraṇatopi dakkhiṇaṃ visodheti,  saṅghasamayamanuppaviṭṭhatāyapi dakkhiṇaṃ visodheti,  buddhadhammasaṅghasaraṇagatatāyapi dakkhiṇaṃ visodheti,  padhānāsayaniketavāsitāyapi dakkhiṇaṃ visodheti,  jinasāsanadhara {jinasāsanadhana (sī0 pī0)} pariyesanatopi dakkhiṇaṃ visodheti, pavaradhammadesanatopi  dakkhiṇaṃ visodheti, dhammadīpagatiparāyaṇatāyapi dakkhiṇaṃ ^a^V0.0241^ea^ visodheti,  `aggo buddho'ti ekantaujudiṭṭhitāyapi dakkhiṇaṃ visodheti,  uposathasamādānatopi dakkhiṇaṃ visodheti. imehi kho, mahārāja,  dasahi kāraṇehi uttariṃ dakkhiṇaṃ visodheti ^a^P0.0258^ea^.</p>
              <p>[03] ``suvipannopi hi, mahārāja, samaṇadussīlo dāyakānaṃ  dakkhiṇaṃ visodheti. yathā, mahārāja, udakaṃ subahalampi  kalalakaddamarajojallaṃ apaneti; evameva kho, mahārāja, suvipannopi  samaṇadussīlo dāyakānaṃ dakkhiṇaṃ visodheti.</p>
              <p>[03] ``yathā vā pana, mahārāja, uṇhodakaṃ sukudhitampi {sukaṭhitampi (sī0 pī), sukhuṭhitampi  (syā0)} jjalantaṃ mahantaṃ aggikkhandhaṃ nibbāpeti, evameva kho, mahārāja, suvipannopi  samaṇadussīlo dāyakānaṃ dakkhiṇaṃ visodheti.</p>
              <p>[03] ``yathā vā pana, mahārāja, bhojanaṃ virasampi khudādubbalyaṃ  apaneti, evameva kho, mahārāja, suvipannopi samaṇadussīlo  dāyakānaṃ dakkhiṇaṃ visodheti.</p>
              <p>[03] ``bhāsitampetaṃ, mahārāja, tathāgatena devātidevena  majjhimanikāyavaralañchake dakkhiṇavibhaṅge veyyākaraṇe -- </p>
              <p>[21] ```yo sīlavā dussīlesu dadāti dānaṃ, dhammena laddhaṃ  supasannacitto. </p>
              <p>[22] abhisaddahaṃ kammaphalaṃ uḷāraṃ, sā dakkhiṇā dāyakato  visujjhatī'''ti {ma0 ni0 3.382}..</p>
              <p>[03] ``acchariyaṃ ^a^M0.0251^ea^, bhante nāgasena, abbhutaṃ, bhante  nāgasena, tāvatakaṃ mayaṃ pañhaṃ apucchimha, taṃ tvaṃ opammehi kāraṇehi  vibhāvento amatamadhuraṃ savanūpagaṃ akāsi. yathā nāma, bhante, sūdo  vā sūdantevāsī vā tāvatakaṃ maṃsaṃ labhitvā nānāvidhehi sambhārehi  sampādetvā rājūpabhogaṃ karoti; evameva kho, bhante nāgasena, tāvatakaṃ  mayaṃ pañhaṃ apucchimha, taṃ tvaṃ opammehi kāraṇehi vibhāvetvā  amatamadhuraṃ savanūpagaṃ akāsī''ti. </p>
              <p>[06] dussīlapañho aṭṭhamo. </p>
            </h4>
            <h4>
              <h4n> 9. udakasattajīvapañho </h4n>
              <p>[03] 9^b^.^eb^ ``bhante ^a^V0.0242^ea^ nāgasena, imaṃ udakaṃ aggimhi  tappamānaṃ cicciṭāyati ciṭiciṭāyati saddāyati bahuvidhaṃ, kiṃ nu  kho, bhante nāgasena, udakaṃ jīvati, kiṃ kīḷamānaṃ saddāyati, udāhu  ^a^P0.0259^ea^ aññena paṭipīḷitaṃ saddāyatī''ti? ``na hi,  mahārāja, udakaṃ jīvati, natthi udake jīvo vā satto vā, api ca,  mahārāja, aggisantāpavegassa mahantatāya udakaṃ cicciṭāyati  ciṭiciṭāyati saddāyati bahuvidha''nti.</p>
              <p>[03] ``bhante nāgasena, idhekacce titthiyā udakaṃ jīvatīti  sītodakaṃ paṭikkhipitvā udakaṃ tāpetvā vekatikavekatikaṃ paribhuñjanti,  te tumhe garahanti paribhavanti `ekindriyaṃ samaṇā sakyaputtiyā jīvaṃ  viheṭhentī'ti, taṃ tesaṃ garahaṃ paribhavaṃ vinodehi apanehi  nicchārehī''ti. ``na hi, mahārāja, udakaṃ jīvati, natthi,  mahārāja, udake jīvo vā satto vā, api ca, mahārāja,  aggisantāpavegassa mahantatāya udakaṃ cicciṭāyati ciṭiciṭāyati  saddāyati bahuvidhaṃ.</p>
              <p>[03] ``yathā, mahārāja, udakaṃ  sobbhasarasaritadahataḷākakandarapadaraudapānaninnapokkharaṇigataṃ  vātātapavegassa mahantatāya pariyādiyati parikkhayaṃ gacchati, api nu  tattha udakaṃ cicciṭāyati ciṭiciṭāyati saddāyati bahuvidha''nti?  ``na hi, bhante''ti. ``yadi, mahārāja, udakaṃ jīveyya, tatthāpi  udakaṃ saddāyeyya, imināpi, mahārāja, kāraṇena jānāhi `natthi  udake jīvo vā satto vā, aggisantāpavegassa mahantatāya udakaṃ  cicciṭāyati ciṭiciṭāyati saddāyati bahuvidha'nti.</p>
              <p>[03] ``aparampi ^a^M0.0252^ea^, mahārāja, uttariṃ kāraṇaṃ suṇohi  `natthi udake jīvo vā satto vā, aggisantāpavegassa mahantatāya  udakaṃ saddāyatī'ti. yadā pana, mahārāja, udakaṃ taṇḍulehi  sammissitaṃ bhājanagataṃ hoti pihitaṃ uddhane aṭhapitaṃ, api nu tattha  udakaṃ saddāyatī''ti? ``na hi, bhante, acalaṃ hoti santasanta''nti.  ``taṃ yeva pana, mahārāja, udakaṃ bhājanagataṃ aggiṃ ujjāletvā  uddhane ṭhapitaṃ hoti, api nu tattha udakaṃ acalaṃ hoti santasanta''nti?  ``na hi, bhante, calati khubbhati luḷati āvilati ūmijātaṃ  hoti, uddhamadho disāvidisaṃ gacchati, uttarati ^a^P0.0260^ea^  patarati pheṇamālī hotīti. kissa pana taṃ, mahārāja ^a^V0.0243^ea^, pākatikaṃ  udakaṃ na calati santasantaṃ hoti, kissa pana aggigataṃ calati  khubbhati luḷati āvilati ūmijātaṃ hoti, uddhamadho disāvidisaṃ  gacchati, uttarati patarati pheṇamālī hotī''ti? ``pākatikaṃ,  bhante, udakaṃ na calati, aggikataṃ pana udakaṃ aggisantāpavegassa  mahantatāya cicciṭāyati ciṭiciṭāyati saddāyati bahuvidha''nti.  ``imināpi mahārāja, kāraṇena jānāhi `natthi udake jīvo vā  satto vā, aggisantāpavegassa mahantatāya udakaṃ saddāyatī'ti.</p>
              <p>[03] ``aparampi, mahārāja, uttaraṃ kāraṇaṃ suṇohi, natthi udake  jīvo vā satto vā, aggisantāpavegassa mahantatāya udakaṃ saddāyati.  hoti taṃ, mahārāja, udakaṃ ghare ghare udakavārakagataṃ pihita''nti?  ``āma, bhante''ti. ``api nu taṃ, mahārāja, udakaṃ calati  khubbhati luḷati āvilati ūmijātaṃ hoti, uddhamadho disāvidisaṃ  gacchati, uttarati patarati pheṇamālī hotī''ti. ``na hi, bhante,  acalaṃ taṃ hoti pākatikaṃ udakavārakagataṃ udaka''nti.</p>
              <p>[03] ``sutapubbaṃ pana tayā, mahārāja, `mahāsamudde udakaṃ calati  khubbhati luḷati āvilati ūmijātaṃ hoti, uddhamadho disāvidisaṃ  gacchati, uttarati patarati pheṇamālī hoti, ussakkitvā ossakkitvā {ossakkitvā''ti padaṃ  sī0 pī0 potthakesu natthi} velāya paharati saddāyati bahuvidha'''nti? ``āma, bhante, sutapubbaṃ  etaṃ mayā diṭṭhapubbañca `mahāsamudde udakaṃ hatthasatampi dvepi  hatthasatāni gagane ussakkatī'''ti. ``kissa, mahārāja,  udakavārakagataṃ udakaṃ na calati na saddāyati, kissa pana mahāsamudde  udakaṃ calati saddāyatī''ti? ``vātavegassa mahantatāya, bhante,  mahāsamudde udakaṃ calati saddāyati, udakavārakagataṃ udakaṃ aghaṭṭitaṃ  kehici ^a^M0.0253^ea^ na calati na saddāyatī''ti. ``yathā,  mahārāja, vātavegassa mahantatāya mahāsamudde udakaṃ calati saddāyati  ^a^P0.0261^ea^ evameva aggisantāpavegassa mahantatāya udakaṃ  saddāyatī''ti.</p>
              <p>[03] ``nanu, mahārāja, bheripokkharaṃ sukkhaṃ sukkhena gocammena  onandhantī''ti? ``āma, bhante''. ``api nu, mahārāja, bheriyā  jīvo vā satto vā atthī''ti. ``na hi, bhante''ti. ``kissa  pana, mahārāja, bherī saddāyatī''ti? ``itthiyā vā, bhante,  purisassa vā tajjena vāyāmenā''ti. ``yathā, mahārāja, itthiyā  vā purisassa vā tajjena vāyāmena bherī saddāyati, evameva  aggisantāpavegassa mahantatāya udakaṃ saddāyati. imināpi,  mahārāja ^a^V0.0244^ea^, kāraṇena jānāhi `natthi udake jīvo vā satto vā,  aggisantāpavegassa mahantatāya udakaṃ saddāyatī'ti.</p>
              <p>[03] ``mayhampi tāva, mahārāja, tava pucchitabbaṃ atthi, evameso  pañho suvinicchito hoti, kiṃ nu kho, mahārāja, sabbehipi  bhājanehi udakaṃ tappamānaṃ saddāyati, udāhu ekaccehi yeva bhājanehi  tappamānaṃ saddāyatī''ti? ``na hi, bhante, sabbehipi bhājanehi  udakaṃ tappamānaṃ saddāyati, ekaccehi yeva bhājanehi udakaṃ tappamānaṃ  saddāyatī''ti. ``tena hi, mahārāja, jahitosi sakasamayaṃ,  paccāgatosi mama visayaṃ, natthi udake jīvo vā satto vā. yadi,  mahārāja, sabbehipi bhājanehi udakaṃ tappamānaṃ saddāyeyya, yuttamidaṃ  `udakaṃ jīvatī'ti vattuṃ. na hi, mahārāja, udakaṃ dvayaṃ hoti, yaṃ  saddāyati, taṃ jīvati, yaṃ na saddāyati, taṃ na jīvatīti. yadi,  mahārāja, udakaṃ jīveyya, mahantānaṃ hatthināgānaṃ ussannakāyānaṃ  pabhinnānaṃ soṇḍāya ussiñcitvā mukhe pakkhipitvā kucchiṃ  pavesayantānaṃ, tampi udakaṃ tesaṃ dantantare cippiyamānaṃ saddāyeyya.  hatthasatikāpi mahānāvā garukā bhārikā anekasatasahassabhāraparipūrā  mahāsamudde vicaranti, tāhipi cippiyamānaṃ udakaṃ saddāyeyya.  mahatimahantāpi macchā ^a^P0.0262^ea^ anekasatayojanikakāyā  timī timiṅgalā timirapiṅgalā abbhantare nimuggā mahāsamudde  nivāsaṭṭhānatāya paṭivasantā mahāudakadhārā ācamanti dhamanti ca,  tesampi taṃ dantantarepi udarantarepi cippiyamānaṃ udakaṃ saddāyeyya.  yasmā ca kho, mahārāja, evarūpehi evarūpehi mahantehi paṭipīḷanehi  paṭipīḷitaṃ udakaṃ na saddāyati tasmāpi natthi udake jīvo vā satto  vāti, evametaṃ, mahārāja, dhārehī''ti.</p>
              <p>[03] ``sādhu ^a^M0.0254^ea^, bhante nāgasena, dosāgato pañho  anucchavikāya vibhattiyā vibhatto, yathā nāma, bhante nāgasena, mahagghaṃ  maṇiratanaṃ chekaṃ ācariyaṃ kusalaṃ sikkhitaṃ maṇikāraṃ pāpuṇitvā  kittiṃ labheyya thomanaṃ pasaṃsaṃ, muttāratanaṃ vā muttikaṃ dussaratanaṃ vā  dussikaṃ, lohitacandanaṃ vā gandhikaṃ pāpuṇitvā kittiṃ labheyya thomanaṃ  pasaṃsaṃ. evameva kho, bhante nāgasena, dosāgato {desāgato (sī0 pī0)} pañho  anucchavikāya vibhattiyā vibhatto, evametaṃ tathā sampaṭicchāmī''ti. </p>
              <p>[06] udakasattajīvapañho navamo. </p>
              <p>[06] buddhavaggo paṭhamo. </p>
              <p>[06] imasmiṃ vagge nava pañhā. </p>
            </h4>
          </h3>
          <h3>
            <h3n> 2. nippapañcavaggo </h3n>
            <h4>
              <h4n> 1. nippapañcapañho </h4n>
              <p>[03] 1^b^.^eb^ ``bhante ^a^V0.0245^ea^ ^a^M0.0255^ea^ nāgasena,  bhāsitampetaṃ bhagavatā `nippapañcārāmā, bhikkhave, viharatha  nippapañcaratino'ti, katamaṃ taṃ nippapañca''nti? ``sotāpattiphalaṃ,  mahārāja, nippapañcaṃ, sakadāgāmiphalaṃ nippapañcaṃ, anāgāmiphalaṃ  nippapañcaṃ, arahattaphalaṃ nippapañca''nti.</p>
              <p>[03] ``yadi, bhante nāgasena, sotāpattiphalaṃ nippapañcaṃ,  sakadāgāmianāgāmiarahattaphalaṃ nippapañcaṃ ^a^P0.0263^ea^, kissa  pana ime bhikkhū uddisanti paripucchanti suttaṃ geyyaṃ veyyākaraṇaṃ gāthaṃ  udānaṃ itivuttakaṃ jātakaṃ abbhutadhammaṃ vedallaṃ, navakammena palibujjhanti  dānena ca pūjāya ca, nanu te jinappaṭikkhittaṃ kammaṃ karotī''ti?</p>
              <p>[03] ``ye te, mahārāja, bhikkhū uddisanti paripucchanti suttaṃ geyyaṃ  veyyākaraṇaṃ gāthaṃ udānaṃ itivuttakaṃ jātakaṃ abbhutadhammaṃ vedallaṃ,  navakammena palibujjhanti dānena ca pūjāya ca, sabbe te nippapañcassa  pattiyā karonti. ye te, mahārāja, sabhāvaparisuddhā pubbe  vāsitavāsanā, te ekacittakkhaṇena nippapaca honti. ye pana te  bhikkhū mahārajakkhā, te imehi payogehi nippapañcā honti. </p>
              <p>[01] ``yathā, mahārāja, eko puriso khette bījaṃ ropetvā  attano yathābalavīriyena vinā pākāravatiyā dhaññaṃ uddhareyya, eko  puriso khette bījaṃ ropetvā vanaṃ pavisitvā kaṭṭhañca sākhañca  chinditvā vatipākāraṃ katvā dhaññaṃ uddhareyya. yā tattha tassa  vatipākārapariyesanā, sā dhaññatthāya. evameva kho, mahārāja, ye te  sabhāvaparisuddhā pubbe vāsitavāsanā, te ekacittakkhaṇena nippapañcā  honti, vinā vatipākāraṃ puriso viya dhaññuddhāro. ye pana te  bhikkhū mahārajakkhā, te imehi payogehi nippapañcā honti,  vatipākāraṃ katvā puriso viya dhaññuddhāro.</p>
              <p>[03] ``yathā ^a^V0.0246^ea^ vā pana, mahārāja, puriso mahatimahante  ambarukkhamatthake phalapiṇḍi bhaveyya, atha tattha yo koci iddhimā  āgantvā tassa phalaṃ hareyya, yo pana tattha aniddhimā, so kaṭṭhañca  valliñca chinditvā nisseṇiṃ bandhitvā tāya taṃ rukkhaṃ abhiruhitvā  phalaṃ hareyya. yā tattha ^a^M0.0256^ea^ tassa nisseṇipariyesanā,  sā phalatthāya. evameva kho, mahārāja, ye te sabhāvaparisuddhā pubbe  vāsitavāsanā, te ekacittakkhaṇena nippapañcā honti, iddhimā viya  rukkhaphalaṃ haranto. ye pana te bhikkhū mahārajakkhā, te iminā  payogena saccāni abhisamenti, nisseṇiyā viya puriso rukkhaphalaṃ  haranto ^a^P0.0264^ea^.</p>
              <p>[03] ``yathā vā pana, mahārāja, eko puriso atthakaraṇiko  ekako yeva sāmikaṃ upagantvā atthaṃ sādheti. eko dhanavā  dhanavasena parisaṃ vaḍḍhetvā parisāya atthaṃ sādheti. yā tattha tassa  parisapariyesanā, sā atthatthāya. evameva kho, mahārāja, ye te  sabhāvaparisuddhā pubbe vāsitavāsanā, te ekacittakkhaṇena chasu  abhiññāsu vasibhāvaṃ pāpuṇanti, puriso viya ekako atthasiddhiṃ  karonto. ye pana te bhikkhū mahārajakkhā, te imehi payogehi  sāmaññatthamabhisādhenti, parisāya viya puriso atthasiddhiṃ karonto.</p>
              <p>[03] ``uddesopi, mahārāja, bahukāro, paripucchāpi bahukārā,  navakammampi bahukāraṃ, dānampi bahukāraṃ, pūjāpi bahukārā tesu tesu  karaṇīyesu. yathā, mahārāja, puriso rājūpasevī katāvī  amaccabhaṭabaladovārikānīkaṭṭhapārisajjajanehi, te tassa karaṇīye  anuppatte sabbepi upakārā honti. evameva kho, mahārāja, uddesopi  bahukāro, paripucchāpi bahukārā, navakammampi bahukāraṃ, dānampi  bahukāraṃ, pūjāpi bahukārā tesu tesu karaṇīyesu. yadi, mahārāja,  sabbepi abhijātiparisuddhā bhaveyyuṃ, anusāsanena {anusāsakena (sī0 pī0)} karaṇīyaṃ na bhaveyya.  yasmā ca kho, mahārāja, savanena karaṇīyaṃ hoti, thero, mahārāja,  sāriputto aparimitamasaṅkheyyakappaṃ upādāya upacitakusalamūlo  paññāya koṭiṃ gato, sopi vinā savanena nāsakkhi āsavakkhayaṃ  pāpuṇituṃ. tasmā, mahārāja, bahukāraṃ savanaṃ, tathā uddesopi  paripucchāpi. tasmā uddesaparipucchāpi nippapañcā saṅkhatā''ti.  ``sunijjhāpito, bhante nāgasena, pañho, evametaṃ tathā  sampaṭicchāmī''ti. </p>
              <p>[06] nippapañcapañho paṭhamo. </p>
            </h4>
            <h4>
              <h4n> 2. khīṇāsavabhāvapañho </h4n>
              <p>[03] 2^b^.^eb^ ``bhante ^a^V0.0247^ea^ ^a^M0.0257^ea^ nāgasena, tumhe  bhaṇatha `yo gihī arahattaṃ patto, dve vāssa gatiyo bhavanti anaññā,  tasmiṃ yeva divase pabbajati vā parinibbāyati vā. na so divaso  ^a^P0.0265^ea^ sakkā atikkametu'nti. sace so, bhante nāgasena,  tasmiṃ divase ācariyaṃ vā upajjhāyaṃ vā pattacīvaraṃ vā na labhetha,  api nu kho so arahā sayaṃ vā pabbajeyya divasaṃ vā atikkameyya,  añño koci arahā iddhimā āgantvā taṃ pabbājeyya vā  parinibbāyeyya vā''ti? ``na so, mahārāja, arahā sayaṃ  pabbajeyya, sayaṃ pabbajanto theyyaṃ āpajjati, na ca divasaṃ  atikkameyya, aññassa arahantassa āgamanaṃ bhaveyya vā na vā bhaveyya,  tasmiṃ yeva divase parinibbāyeyyā''ti. ``tena hi, bhante  nāgasena, arahattassa santabhāvo vijahito hoti, yena adhigatassa  jīvitahāro bhavatī''ti.</p>
              <p>[03] ``visamaṃ, mahārāja, gihiliṅgaṃ, visame liṅge  liṅgadubbalatāya arahattaṃ patto gihī tasmiṃ yeva divase pabbajati vā  parinibbāyati vā. neso, mahārāja, doso arahattassa,  gihiliṅgasseveso doso yadidaṃ liṅgadubbalatā.</p>
              <p>[03] ``yathā, mahārāja, bhojanaṃ sabbasattānaṃ āyupālakaṃ  jīvitarakkhakaṃ visamakoṭṭhassa mandadubbalagahaṇikassa avipākena  jīvitaṃ harati. neso, mahārāja, doso bhojanassa, koṭṭhasseveso  doso yadidaṃ aggidubbalatā. evameva kho, mahārāja, visame liṅge  liṅgadubbalatāya arahattaṃ patto gihī tasmiṃ yeva divase pabbajati vā  parinibbāyati vā. neso, mahārāja, doso arahattassa,  gihiliṅgasseveso doso yadidaṃ liṅgadubbalatā.</p>
              <p>[03] ``yathā vā pana, mahārāja, parittaṃ tiṇasalākaṃ upari garuke  pāsāṇe ṭhapite dubbalatāya bhijjitvā patati. evameva kho,  mahārāja, arahattaṃ patto gihī tena liṅgena arahattaṃ dhāretuṃ asakkonto  tasmiṃ yeva divase pabbajati vā parinibbāyati vā.</p>
              <p>[03] ``yathā vā pana, mahārāja, puriso abalo dubbalo  nihīnajacco parittapuñño mahatimahārajjaṃ labhitvā khaṇena paripatati  paridhaṃsati osakkati, na sakkoti issariyaṃ dhāretuṃ, evameva kho,  mahārāja, arahattaṃ ^a^P0.0266^ea^ patto gihī tena liṅgena arahattaṃ  ^a^M0.0258^ea^ dhāretuṃ na sakkoti ^a^V0.0248^ea^, tena kāraṇena tasmiṃ yeva divase  pabbajati vā parinibbāyati vā''ti. ``sādhu, bhante nāgasena,  evametaṃ tathā sampaṭicchāmī''ti. </p>
              <p>[06] khīṇāsavabhāvapañho dutiyo. </p>
            </h4>
            <h4>
              <h4n> 3. khīṇāsavasatisammosapañho </h4n>
              <p>[03] 3^b^.^eb^ ``bhante nāgasena, atthi arahato  satisammoso''ti? ``vigatasatisammosā kho, mahārāja, arahanto,  natthi arahantānaṃ satisammoso''ti. ``āpajjeyya pana, bhante,  arahā āpatti''nti? ``āma, mahārājā''ti. ``kismiṃ  vatthusmi''nti? ``kuṭikāre, mahārāja, sañcaritte, vikāle  kālasaññāya, pavārite appavāritasaññāya, anatiritte  atirittasaññāyā''ti.</p>
              <p>[03] ``bhante nāgasena, tumhe bhaṇatha `ye āpattiṃ āpajjanti, te  dvīhi kāraṇehi āpajjanti anādariyena vā ajānanena vā'ti. api  nu kho, bhante, arahato anādariyaṃ hoti, yaṃ arahā āpattiṃ  āpajjatī''ti? ``na hi, mahārājā''ti.</p>
              <p>[03] ``yadi, bhante nāgasena, arahā āpattiṃ āpajjati, natthi ca  arahato anādariyaṃ, tena hi atthi arahato satisammoso''ti?  ``natthi, mahārāja, arahato satisammoso, āpattiñca arahā  āpajjatī''ti.</p>
              <p>[03] ``tena hi, bhante, kāraṇena maṃ saññāpehi, kiṃ tattha  kāraṇa''nti? ``dveme, mahārāja, kilesā lokavajjaṃ  paṇṇattivajjañcāti. katamaṃ, mahārāja, lokavajjaṃ? dasa  akusalakammapathā, idaṃ vuccati lokavajjaṃ. katamaṃ paṇṇattivajjaṃ? yaṃ  loke atthi samaṇānaṃ ananucchavikaṃ ananulomikaṃ, gihīnaṃ anavajjaṃ.  tattha bhagavā sāvakānaṃ sikkhāpadaṃ paññapeti `yāvajīvaṃ  anatikkamanīya'nti. vikālabhojanaṃ, mahārāja, lokassa anavajjaṃ, taṃ  jinasāsane vajjaṃ. bhūtagāmavikopanaṃ, mahārāja, lokassa anavajjaṃ,  taṃ jinasāsane vajjaṃ. udake hassadhammaṃ, mahārāja, lokassa  anavajjaṃ, taṃ jinasāsane vajjaṃ. iti evarūpāni evarūpāni,  mahārāja ^a^M0.0259^ea^, jinasāsane vajjāni, idaṃ vuccati  paṇṇattivajjaṃ.</p>
              <p>[03] ``lokavajjaṃ ^a^V0.0249^ea^ abhabbo khīṇāsavo taṃ ajjhācarituṃ, yaṃ kilesaṃ  paṇṇattivajjaṃ, taṃ ^a^P0.0267^ea^ ajānanto āpajjeyya. avisayo,  mahārāja, ekaccassa arahato sabbaṃ jānituṃ, na hi tassa balaṃ atthi  sabbaṃ jānituṃ. anaññātaṃ, mahārāja, arahato itthipurisānaṃ nāmampi  gottampi, maggopi tassa mahiyā anaññāto; vimuttiṃ yeva, mahārāja,  ekacco arahā jāneyya; chaḷabhiñño arahā sakavisayaṃ jāneyya;  sabbaññū, mahārāja, tathāgatova sabbaṃ jānātī''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] khīṇāsavasatisammosapañho tatiyo. </p>
            </h4>
            <h4>
              <h4n> 4. loke natthibhāvapañho </h4n>
              <p>[03] 4^b^.^eb^ ``bhante nāgasena, dissanti loke buddhā,  dissanti paccekabuddhā, dissanti tathāgatassa sāvakā, dissanti  cakkavattirājāno, dissanti padesarājāno, dissanti devamanussā,  dissanti sadhanā, dissanti adhanā, dissanti sugatā, dissanti  duggatā, dissati purisassa itthiliṅgaṃ pātubhūtaṃ, dissati itthiyā  purisaliṅgaṃ pātubhūtaṃ, dissati sukataṃ dukkataṃ kammaṃ, dissanti  kalyāṇapāpakānaṃ kammānaṃ vipākūpabhogino sattā, atthi loke sattā  aṇḍajā jalābujā saṃsedajā opapātikā, atthi sattā apadā dvipadā  catuppadā bahuppadā, atthi loke yakkhā rakkhasā kumbhaṇḍā asurā  dānavā gandhabbā petā pisācā, atthi kinnarā mahoragā nāgā  supaṇṇā siddhā vijjādharā, atthi hatthī assā gāvo mahiṃsā {mahisā (sī0 pī0)} oṭṭhā  gadrabhā ajā eḷakā migā sūkarā sīhā byagghā dīpī acchā kokā  taracchā soṇā siṅgālā, atthi bahuvidhā sakuṇā, atthi suvaṇṇaṃ  rajataṃ muttā maṇi saṅkho silā pavāḷaṃ lohitaṅko masāragallaṃ  veḷuriyo vajiraṃ phalikaṃ kāḷalohaṃ tambalohaṃ vaṭṭalohaṃ kaṃsalohaṃ,  atthi khomaṃ koseyyaṃ kappāsikaṃ sāṇaṃ bhaṅgaṃ kambalaṃ, atthi sāli  vīhi yavo kaṅgu kudrūso varako godhūmo ^a^M0.0260^ea^ muggo,  māso tilaṃ kulatthaṃ, atthi mūlagandho sāragandho pheggugandho tacagandho  pattagandho ^a^P0.0268^ea^ pupphagandho phalagandho sabbagandho, atthi  tiṇa latā gaccha rukkha osadhi vanappati nadī pabbata samudda  macchakacchapā sabbaṃ loke atthi. yaṃ, bhante, loke natthi, taṃ me  kathehī''ti.</p>
              <p>[03] ``tīṇimāni, mahārāja, loke natthi. katamāni tīṇi?  sacetanā vā acetanā vā ajarāmarā ^a^V0.0250^ea^ loke natthi, saṅkhārānaṃ  niccatā natthi, paramatthena sattūpaladdhi natthi, imāni kho, mahārāja,  tīṇi loke natthī''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] loke natthibhāvapañho catuttho. </p>
            </h4>
            <h4>
              <h4n> 5. akammajādipañho </h4n>
              <p>[03] 5^b^.^eb^ ``bhante nāgasena, dissanti loke  kammanibbattā, dissanti hetunibbattā, dissanti utunibbattā, yaṃ  loke akammajaṃ ahetujaṃ anutujaṃ, taṃ me kathehī''ti. ``dveme,  mahārāja, lokasmiṃ akammajā ahetujā anutujā. katame dve?  ākāso, mahārāja, akammajo ahetujo anutujo; nibbānaṃ, mahārāja,  akammajaṃ ahetujaṃ anutujaṃ. ime kho, mahārāja, dve akammajā  ahetujā anutujā''ti.</p>
              <p>[03] ``mā, bhante nāgasena, jinavacanaṃ makkhehi, mā ajānitvā  pañhaṃ byākarohī''ti. ``kiṃ kho, mahārāja, ahaṃ vadāmi, yaṃ maṃ  tvaṃ evaṃ vadesi `mā, bhante nāgasena, jinavacanaṃ makkhehi, mā  ajānitvā pañhaṃ byākarohī'''ti? ``bhante nāgasena, yuttamidaṃ tāva  vattuṃ `ākāso akammajo ahetujo anutujo'ti. anekasatehi pana,  bhante nāgasena, kāraṇehi bhagavatā sāvakānaṃ nibbānassa  sacchikiriyāya maggo akkhāto, atha ca pana tvaṃ evaṃ vadesi  `ahetujaṃ nibbāna'''nti. ``saccaṃ, mahārāja, bhagavatā anekasatehi  kāraṇehi sāvakānaṃ nibbānassa sacchikiriyāya maggo akkhāto, na  ca pana nibbānassa uppādāya hetu akkhāto''ti.</p>
              <p>[03] ``ettha mayaṃ, bhante nāgasena, andhakārato andhakārataraṃ  ^a^P0.0269^ea^ pavisāma, vanato vanataraṃ pavisāma, gahanato  gahanataraṃ {gahanantarato gahanantaraṃ (ka0)} pavisāma, yatra hi nāma ^a^M0.0261^ea^ nibbānassa  sacchikiriyāya hetu atthi, tassa pana dhammassa uppādāya hetu natthi.  yadi, bhante nāgasena, nibbānassa sacchikiriyāya hetu atthi,  tena hi nibbānassa uppādāyapi hetu icchitabbo.</p>
              <p>[03] ``yathā pana, bhante nāgasena, puttassa pitā atthi, tena  kāraṇena pitunopi pitā icchitabbo. yathā antevāsikassa  ācariyo atthi, tena kāraṇena ācariyassapi ācariyo icchitabbo  ^a^V0.0251^ea^. yathā aṅkurassa bījaṃ atthi, tena kāraṇena bījassapi bījaṃ  icchitabbaṃ. evameva kho, bhante nāgasena, yadi nibbānassa  sacchikiriyāya hetu atthi, tena kāraṇena nibbānassa uppādāyapi  hetu icchitabbo.</p>
              <p>[03] ``yathā rukkhassa vā latāya vā agge sati tena kāraṇena  majjhampi atthi, mūlampi atthi. evameva kho, bhante nāgasena,  yadi nibbānassa sacchikiriyāya hetu atthi, tena kāraṇena  nibbānassa uppādāyapi hetu icchitabbo'''ti.</p>
              <p>[03] ``anuppādanīyaṃ, mahārāja, nibbānaṃ, tasmā na nibbānassa  uppādāya hetu akkhāto''ti. ``iṅgha, bhante nāgasena, kāraṇaṃ  dassetvā kāraṇena maṃ saññāpehi, yathāhaṃ jāneyyaṃ nibbānassa  sacchikiriyāya hetu atthi, nibbānassa uppādāya hetu natthī''ti.</p>
              <p>[03] ``tena hi, mahārāja, sakkaccaṃ sotaṃ odaha, sādhukaṃ suṇohi,  vakkhāmi tattha kāraṇaṃ, sakkuṇeyya, mahārāja, puriso pākatikena  balena ito himavantaṃ pabbatarājaṃ upagantu''nti? ``āma, bhante''ti.  ``sakkuṇeyya pana so, mahārāja, puriso pākatikena balena  himavantaṃ pabbatarājaṃ idha āharitu''nti? ``na hi, bhante''ti.  ``evameva kho, mahārāja, sakkā nibbānassa sacchikiriyāya maggo  akkhātuṃ, na sakkā nibbānassa uppādāya hetu dassetuṃ.</p>
              <p>[03] ``sakkuṇeyya, mahārāja, puriso pākatikena balena mahāsamuddaṃ  nāvāya uttaritvā pārimatīraṃ gantu''nti? ``āma, bhante''ti?  ``sakkuṇeyya pana so, mahārāja ^a^P0.0270^ea^, puriso pākatikena  balena mahāsamuddassa pārimatīraṃ idha āharitu''nti? ``na hi  bhante''ti. ``evameva kho, mahārāja, sakkā nibbānassa  sacchikiriyāya maggo akkhātuṃ, na sakkā nibbānassa uppādāya hetu  dassetuṃ. kiṃ kāraṇā? asaṅkhatattā dhammassā''ti.</p>
              <p>[03] ``asaṅkhataṃ ^a^M0.0262^ea^, bhante nāgasena, nibbāna''nti?  ``āma, mahārāja, asaṅkhataṃ nibbānaṃ na kehici kataṃ, nibbānaṃ,  mahārāja, na vattabbaṃ uppannanti vā anuppannanti vā uppādanīyanti  vā atītanti vā anāgatanti vā paccuppannanti vā cakkhuviññeyyanti  vā sotaviññeyyanti vā ghānaviññeyyanti vā jivhāviññeyyanti vā  kāyaviññeyyanti vā''ti. ``yadi, bhante nāgasena, nibbānaṃ na  uppannaṃ na anuppannaṃ na uppādanīyaṃ na atītaṃ na anāgataṃ na paccuppannaṃ  ^a^V0.0252^ea^ na cakkhuviññeyyaṃ na sotaviññeyyaṃ na ghānaviññeyyaṃ na  jivhāviññeyyaṃ na kāyaviññeyyaṃ, tena hi, bhante nāgasena, tumhe  natthidhammaṃ nibbānaṃ apadisatha `natthi nibbāna'nti. ``atthi,  mahārāja, nibbānaṃ, manoviññeyyaṃ nibbānaṃ, visuddhena mānasena  paṇītena ujukena anāvaraṇena nirāmisena sammāpaṭipanno  ariyasāvako nibbānaṃ passatī''ti.</p>
              <p>[03] ``kīdisaṃ pana taṃ, bhante, nibbānaṃ, yaṃ taṃ opammehi  ādīpanīyaṃ kāraṇehi maṃ saññāpehi, yathā atthidhammaṃ opammehi  ādīpanīya''nti. ``atthi, mahārāja, vāto nāmā''ti? ``āma,  bhante''ti. ``iṅgha, mahārāja, vātaṃ dassehi vaṇṇato vā  saṇṭhānato vā aṇuṃ vā thūlaṃ vā dīghaṃ vā rassaṃ vā''ti. ``na  sakkā, bhante nāgasena, vāto upadassayituṃ, na so vāto hatthaggahaṇaṃ  vā nimmaddanaṃ vā upeti, api ca atthi so vāto''ti. ``yadi,  mahārāja, na sakkā vāto upadassayituṃ, tena hi natthi vāto''ti?  ``jānāmahaṃ, bhante nāgasena, vāto atthīti me hadaye anupaviṭṭhaṃ, na  ^a^P0.0271^ea^ cāhaṃ sakkomi vātaṃ upadassayitu''nti. ``evameva  kho, mahārāja, atthi nibbānaṃ, na ca sakkā nibbānaṃ upadassayituṃ  vaṇṇena vā saṇṭhānena vā''ti. ``sādhu, bhante nāgasena, sūpadassitaṃ  opammaṃ, suniddiṭṭhaṃ kāraṇaṃ, evametaṃ tathā sampaṭicchāmi `atthi  nibbāna'''nti. </p>
              <p>[06] akammajādipañho pañcamo. </p>
            </h4>
            <h4>
              <h4n> 6. kammajādipañho </h4n>
              <p>[03] 6^b^.^eb^ ``bhante nāgasena, katame ettha kammajā, katame  hetujā, katame utujā, katame na kammajā, na hetujā, na utujā''ti?  ``ye keci, mahārāja, sattā sacetanā, sabbe te kammajā; aggi  ca sabbāni ca ^a^M0.0263^ea^ bījajātāni hetujāni; pathavī ca  pabbatā ca udakañca vāto ca, sabbe te utujā; ākāso ca  nibbānañca ime dve akammajā ahetujā anutujā. nibbānaṃ pana,  mahārāja, na vattabbaṃ kammajanti vā hetujanti vā utujanti vā  uppannanti vā anuppannanti vā uppādanīyanti vā atītanti vā  anāgatanti vā paccuppannanti vā cakkhuviññeyyanti vā  sotaviññeyyanti vā ghānaviññeyyanti vā jivhāviññeyyanti vā  kāyaviññeyyanti vā, api ca, mahārāja, manoviññeyyaṃ nibbānaṃ, yaṃ  ^a^V0.0253^ea^ so sammāpaṭipanno ariyasāvako visuddhena ñāṇena passatī''ti.  ``ramaṇīyo, bhante nāgasena, pañho suvinicchito nissaṃsayo  ekantagato, vimati uppacchinnā, tvaṃ gaṇivarapavaramāsajjā''ti. </p>
              <p>[06] kammajādipañho chaṭṭho. </p>
            </h4>
            <h4>
              <h4n> 7. yakkhapañho </h4n>
              <p>[03] 7^b^.^eb^ ``bhante nāgasena, atthi loke yakkhā  nāmā''ti? ``āma, mahārāja, atthi loke yakkhā nāmā''ti.  ``cavanti pana te, bhante, yakkhā tamhā yoniyā''ti? ``āma,  mahārāja, cavanti te yakkhā tamhā yoniyā''ti. ``kissa pana,  bhante nāgasena, tesaṃ matānaṃ yakkhānaṃ sarīraṃ na dissati,  kuṇapagandhopi ^a^P0.0272^ea^ na vāyatī''ti? ``dissati,  mahārāja, matānaṃ yakkhānaṃ sarīraṃ, kuṇapagandhopi tesaṃ vāyati,  matānaṃ, mahārāja, yakkhānaṃ sarīraṃ kīṭavaṇṇena vā dissati,  kimivaṇṇena vā dissati, kipillikavaṇṇena vā dissati,  paṭaṅgavaṇṇena vā dissati, ahivaṇṇena vā dissati, vicchikavaṇṇena  vā dissati, satapadivaṇṇena vā dissati, dijavaṇṇena vā dissati,  migavaṇṇena vā dissatī''ti. ``ko hi, bhante nāgasena, añño  idaṃ pañhaṃ puṭṭho visajjeyya aññatra tavādisena buddhimatā''ti. </p>
              <p>[06] yakkhapañho sattamo. </p>
            </h4>
            <h4>
              <h4n> 8. anavasesasikkhāpadapañho </h4n>
              <p>[03] 8^b^.^eb^ ``bhante nāgasena, ye te ahesuṃ tikicchakānaṃ  pubbakā ācariyā seyyathidaṃ, nārado dhammantarī {dhanvantarī (?)} aṅgiraso kapilo  kaṇḍaraggi sāmo ^a^M0.0264^ea^ atulo pubbakaccāyano, sabbepete  ācariyā sakiṃ yeva roguppattiñca nidānañca sabhāvañca samuṭṭhānañca  tikicchañca kiriyañca siddhāsiddhañca sabbaṃ taṃ {santaṃ (ka0)} niravasesaṃ jānitvā  `imasmiṃ kāye ettakā rogā uppajjissantī'ti ekappahārena  kalāpaggāhaṃ karitvā suttaṃ bandhiṃsu, asabbaññuno ete sabbe, kissa  pana tathāgato sabbaññū samāno anāgataṃ kiriyaṃ buddhañāṇena jānitvā  `ettake nāma vatthusmiṃ ettakaṃ ^a^V0.0254^ea^ nāma sikkhāpadaṃ paññapetabbaṃ  bhavissatī'ti paricchinditvā anavasesato sikkhāpadaṃ na paññapesi,  uppannuppanne vatthusmiṃ ayase pākaṭe dose vitthārike puthugate  ujjhāyantesu manussesu tasmiṃ tasmiṃ kāle sāvakānaṃ sikkhāpadaṃ  paññapesī''ti?</p>
              <p>[03] ``ñātametaṃ, mahārāja, tathāgatassa `imasmiṃ samaye imesu  manussesu sādhikaṃ diyaḍḍhasikkhāpadasataṃ paññapetabbaṃ bhavissatī'ti,  api ca tathāgatassa evaṃ ahosi `sace kho ahaṃ sādhikaṃ  diyaḍḍhasikkhāpadasataṃ ekappahāraṃ paññapessāmi, mahājano  santāsamāpajjissati ^a^P0.0273^ea^ `bahukaṃ idha rakkhitabbaṃ, dukkaraṃ  vata bho samaṇassa gotamassa sāsane pabbajitu'nti, pabbajitukāmāpi  na pabbajissanti, vacanañca me na saddahissanti, asaddahantā te  manussā apāyagāmino bhavissann-ti uppannuppanne vatthusmiṃ  dhammadesanāya viññāpetvā pākaṭe dose sikkhāpadaṃ paññapessāmī'''ti.  ``acchariyaṃ, bhante nāgasena, buddhānaṃ, abbhutaṃ, bhante nāgasena,  buddhānaṃ, yāva mahantaṃ tathāgatassa sabbaññutañāṇaṃ, evametaṃ, bhante  nāgasena, suniddiṭṭho eso attho tathāgatena, `bahukaṃ idha  sikkhitabba'nti sutvā sattānaṃ santāso uppajjeyya, ekopi  jinasāsane na pabbajeyya, evametaṃ tathā sampaṭicchāmī''ti. </p>
              <p>[06] anavasesasikkhāpadapañho aṭṭhamo. </p>
            </h4>
            <h4>
              <h4n> 9. sūriyatapanapañho </h4n>
              <p>[03] 9^b^.^eb^ ``bhante nāgasena, ayaṃ sūriyo sabbakālaṃ  kaṭhinaṃ tapati, udāhu kiñcikālaṃ mandaṃ tapatī''ti? ``sabbakālaṃ,  mahārāja, sūriyo kaṭhinaṃ tapati ^a^M0.0265^ea^, na kiñcikālaṃ  mandaṃ tapatī''ti. ``yadi, bhante nāgasena, sūriyo sabbakālaṃ  kaṭhinaṃ tapati, kissa pana appekadā sūriyo kaṭhinaṃ tapati, appekadā  mandaṃ tapatī''ti? ``cattārome, mahārāja, sūriyassa rogā, yesaṃ  aññatarena rogena paṭipīḷito sūriyo mandaṃ tapati. katame cattāro?  abbhaṃ, mahārāja, sūriyassa rogo, tena rogena paṭipīḷito sūriyo  mandaṃ tapati. mahikā, mahārāja, sūriyassa rogo, tena rogena  paṭipīḷito sūriyo mandaṃ tapati. megho, mahārāja, sūriyassa  rogo, tena rogena paṭipīḷito sūriyo mandaṃ tapati. rāhu,  mahārāja, sūriyassa rogo, tena rogena paṭipīḷito sūriyo mandaṃ  tapati. ime kho, mahārāja, cattāro sūriyassa rogā, yesaṃ  aññatarena rogena paṭipīḷito sūriyo mandaṃ tapatī''ti.  ``acchariyaṃ, bhante ^a^V0.0255^ea^ nāgasena, abbhutaṃ, bhante ^a^P0.0274^ea^  nāgasena, sūriyassapi tāva tejosampannassa rogo uppajjissati,  kimaṅgaṃ pana aññesaṃ sattānaṃ, natthi, bhante, esā vibhatti aññassa  aññatra tavādisena buddhimatā''ti. </p>
              <p>[06] sūriyatapanapañho navamo. </p>
            </h4>
            <h4>
              <h4n> 10. kaṭhinatapanapañho </h4n>
              <p>[03] 10^b^.^eb^ ``bhante nāgasena, kissa hemante sūriyo  kaṭhinaṃ tapati, no tathā gimhe''ti? ``gimhe, mahārāja, anupahataṃ  hoti rajojallaṃ, vātakkhubhitā reṇū gaganānugatā honti, ākāsepi  abbhā subahalā honti, mahāvāto ca adhimattaṃ vāyati, te sabbe  nānākulā samāyutā sūriyaraṃsiyo pidahanti, tena gimhe sūriyo  mandaṃ tapati.</p>
              <p>[03] ``hemante pana, mahārāja, heṭṭhā pathavī nibbutā hoti, upari  mahāmegho upaṭṭhito hoti, upasantaṃ hoti rajojallaṃ, reṇu ca santasantaṃ  gagane carati, vigatavalāhako ca hoti ākāso, vāto ^a^M0.0266^ea^  ca mandamandaṃ vāyati, etesaṃ uparatiyā visuddhā {visadā (sī0 pī0)} honti  sūriyaraṃsiyo, upaghātavimuttassa sūriyassa tāpo ati viya tapati.  idamettha, mahārāja, kāraṇaṃ, yena kāraṇena sūriyo hemante kaṭhinaṃ  tapati, no tathā gimhe''ti. ``sabbītimutto, bhante, sūriyo  kaṭhinaṃ tapati, meghādisahagato kaṭhinaṃ na tapatī''ti. </p>
              <p>[06] kaṭhinatapanapañho dasamo. </p>
              <p>[06] nippapañcavaggo dutiyo. </p>
              <p>[06] imasmiṃ vagge dasa pañhā. </p>
            </h4>
          </h3>
          <h3>
            <h3n> 3. vessantaravaggo </h3n>
            <h4>
              <h4n> 1. vessantarapañho </h4n>
              <p>[03] 1^b^.^eb^ ``bhante ^a^V0.0256^ea^ ^a^M0.0267^ea^ nāgasena, sabbeva  bodhisattā puttadāraṃ denti, udāhu vessantareneva raññā puttadāraṃ  dinna''nti? ``sabbepi, mahārāja, bodhisattā puttadāraṃ denti, na  vessantareneva raññā puttadāraṃ dinna''nti. ``api ^a^P0.0275^ea^  ca kho, bhante nāgasena, tesaṃ anumatena dentī''ti. ``bhariyā,  mahārāja, anumatā, dārakā pana bālatāya vilapiṃsu {lālapiṃsu (sī0 pī0)}, yadi te atthato  jāneyyuṃ, tepi anumodeyyuṃ, na te vilapeyyu''nti.</p>
              <p>[03] ``dukkaraṃ, bhante nāgasena, bodhisattena kataṃ, yaṃ so attano  orase piye putte brāhmaṇassa dāsatthāya adāsi.</p>
              <p>[03] ``idampi dutiyaṃ dukkarato dukkarataraṃ, yaṃ so attano orase  piye putte bālake taruṇake latāya bandhitvā tena brāhmaṇena latāya  anumajjīyante disvā ajjhupekkhi.</p>
              <p>[03] ``idampi tatiyaṃ dukkarato dukkarataraṃ, yaṃ so sakena balena  bandhanā muccitvā āgate dārake sārajjamupagate punadeva latāya  bandhitvā adāsi.</p>
              <p>[03] ``idampi catutthaṃ dukkarato dukkarataraṃ, yaṃ so dārake `ayaṃ  kho, tāta, yakkho khādituṃ neti amhe'ti vilapante `mā  bhāyitthā'ti na assāsesi.</p>
              <p>[03] ``idampi pañcamaṃ dukkarato dukkarataraṃ, yaṃ so jālissa  kumārassa rudamānassa pādesu nipatitvā `alaṃ, tāta, kaṇhājinaṃ  nivattehi, ahameva gacchāmi yakkhena saha, khādatu maṃ yakkho'ti  yācamānassa evaṃ na sampaṭicchi.</p>
              <p>[03] ``idampi ^a^V0.0257^ea^ chaṭṭhaṃ dukkarato dukkarataraṃ, yaṃ so jālissa kumārassa  `pāsāṇasamaṃ nūna te, tāta, hadayaṃ, yaṃ tvaṃ amhākaṃ dukkhitānaṃ  pekkhamāno nimmanussake brahāraññe yakkhena nīyamāne na  nivāresī'ti vilapamānassa kāruññaṃ nākāsi.</p>
              <p>[03] ``idampi ^a^M0.0268^ea^ sattamaṃ dukkarato dukkarataraṃ, yaṃ tassa  ruḷaruḷassa bhīmabhīmassa nīte dārake adassanaṃ gamite na phali hadayaṃ  satadhā vā sahassadhā vā, puññakāmena manujena kiṃ paradukkhāpanena,  nanu nāma sakadānaṃ dātabbaṃ hotī''ti?</p>
              <p>[03] ``dukkarassa, mahārāja, katattā bodhisattassa kittisaddo  dasasahassiyā lokadhātuyā sadevamanussesu abbhuggato, devā devabhavane  ^a^P0.0276^ea^ pakittenti, asurā asurabhavane pakittenti, garuḷā  garuḷabhavane pakittenti, nāgā nāgabhavane pakittenti, yakkhā  yakkhabhavane pakittenti, anupubbena tassa kittisaddo paramparāya  ajjetarahi idha amhākaṃ samayaṃ anuppatto, taṃ mayaṃ dānaṃ pakittentā  vikopentā nisinnā sudinnaṃ, udāhu duddinnanti. so kho panāyaṃ,  mahārāja, kittisaddo nipuṇānaṃ viññūnaṃ vidūnaṃ vibhāvīnaṃ bodhisattānaṃ  dasa guṇe anudassati. katame dasa? agedhatā nirālayatā cāgo  pahānaṃ apunarāvattitā sukhumatā mahantatā duranubodhatā dullabhatā  asadisatā buddhadhammassa, so kho panāyaṃ, mahārāja, kittisaddo  nipuṇānaṃ viññūnaṃ vidūnaṃ vibhāvīnaṃ bodhisattānaṃ ime dasa guṇe  anudassatī''ti.</p>
              <p>[03] ``bhante nāgasena, yo paraṃ dukkhāpetvā dānaṃ deti, api nu taṃ  dānaṃ sukhavipākaṃ hoti saggasaṃvattanika''nti? ``āma, mahārāja,  kiṃ vattabba''nti. ``iṅgha, bhante nāgasena, kāraṇaṃ upadassehī''ti.  ``idha, mahārāja, koci samaṇo vā brāhmaṇo vā sīlavā hoti  kalyāṇadhammo, so bhaveyya pakkhahato vā pīṭhasappī vā aññataraṃ vā  byādhiṃ āpanno, tamenaṃ yo koci puññakāmo yānaṃ āropetvā patthitaṃ  desamanupāpeyya, api nu kho, mahārāja, tassa purisassa tatonidānaṃ  kiñci sukhaṃ nibbatteyya saggasaṃvattanikaṃ taṃ kamma''nti? ``āma,  bhante, kiṃ vattabbaṃ? hatthiyānaṃ vā so, bhante, puriso labheyya  assayānaṃ vā rathayānaṃ vā, thale thalayānaṃ jale jalayānaṃ devesu  devayānaṃ manussesu manussayānaṃ, tadanucchavikaṃ tadanulomikaṃ bhave bhave  nibbatteyya, tadanucchavikāni tadanulomikāni cassa sukhāni  nibbatteyyuṃ, sugatito sugatiṃ gaccheyya, teneva kammābhisandena  iddhiyānaṃ abhiruyha patthitaṃ nibbānanagaraṃ pāpuṇeyyā''ti. ``tena  hi, mahārāja, paradukkhāpanena dinnadānaṃ sukhavipākaṃ hoti ^a^M0.0269^ea^  saggasaṃvattanikaṃ ^a^P0.0277^ea^, yaṃ so puriso balībadde  dukkhāpetvā evarūpaṃ sukhaṃ anubhavati.</p>
              <p>[03] ``aparampi ^a^V0.0258^ea^, mahārāja, uttariṃ kāraṇaṃ suṇohi, yathā  paradukkhāpanena dinnadānaṃ sukhavipākaṃ hoti saggasaṃvattanikaṃ. idha,  mahārāja, yo koci rājā janapadato dhammikaṃ baliṃ uddharāpetvā  āṇāpavattanena dānaṃ dadeyya, api nu kho so, mahārāja, rājā  tatonidānaṃ kiñci sukhaṃ anubhaveyya saggasaṃvattanikaṃ taṃ dāna''nti?  ``āma, bhante, kiṃ vattabbaṃ, tatonidānaṃ so, bhante, rājā uttariṃ  anekasatasahassaguṇaṃ labheyya. rājūnaṃ atirājā bhaveyya, devānaṃ  atidevo bhaveyya, brahmānaṃ atibrahmā bhaveyya, samaṇānaṃ atisamaṇo  bhaveyya, brāhmaṇānaṃ atibrāhmaṇo bhaveyya, arahantānaṃ atiarahā {atiarahanto (syā0 ka0)}   bhaveyyā''ti. ``tena hi, mahārāja, paradukkhāpanena dinnadānaṃ  sukhavipākaṃ hoti saggasaṃvattanikaṃ, yaṃ so rājā balinā janaṃ  pīḷetvā dinnadānena evarūpaṃ uttariṃ yasasukhaṃ anubhavatī''ti.</p>
              <p>[03] ``atidānaṃ, bhante nāgasena, vessantarena raññā dinnaṃ, yaṃ so  sakaṃ bhariyaṃ parassa bhariyatthāya adāsi, sake orase putte brāhmaṇassa  dāsatthāya adāsi, atidānaṃ nāma, bhante nāgasena, loke vidūhi  ninditaṃ garahitaṃ, yathā nāma, bhante nāgasena, atibhārena sakaṭassa  akkho bhijjati, atibhārena nāvā osīdati, atibhuttena bhojanaṃ  visamaṃ pariṇamati, ativassena dhaññaṃ vinassati, atidānena  bhogakkhayaṃ upeti, atitāpena pathavī upaḍayhati, atirāgena ummattako  hoti, atidosena vajjho hoti, atimohena anayaṃ āpajjati,  atilobhena coraggahaṇamupagacchati, atibhayena nirujjhati, atipūrena  nadī uttarati, ativātena asani patati, atiagginā odanaṃ  uttarati, atisañcaraṇena na ciraṃ jīvati. evameva kho, bhante  nāgasena, atidānaṃ nāma loke vidūhi ninditaṃ garahitaṃ, atidānaṃ,  bhante nāgasena, vessantarena raññā ^a^P0.0278^ea^ dinnaṃ, na tattha  kiñci phalaṃ icchitabba''nti.</p>
              <p>[03] ``atidānaṃ, mahārāja, loke vidūhi vaṇṇitaṃ thutaṃ pasatthaṃ, ye  keci yādisaṃ kīdisaṃ dānaṃ denti {keci yādisaṃ tādisaṃ dānaṃ denti (syā0)},  atidānadāyī loke kittiṃ pāpuṇāti. yathā ^a^M0.0270^ea^, mahārāja, atipavaratāya dibbaṃ  vanamūlaṃ gahitampi hatthapāse ṭhitānaṃ parajanānaṃ na dassayati, agado  atijaccatāya {atiusabhatāya (ka0)} pīḷāya samugghātako rogānaṃ antakaro, aggi  atijotitāya ḍahati, udakaṃ atisītatāya nibbāpeti, padumaṃ  parisuddhatāya na upalimpati vārikaddamena, maṇi atiguṇatāya  kāmadado, vajiraṃ atitikhiṇatāya vijjhati maṇimuttāphalikaṃ, pathavī  atimahantatāya naroragamigapakkhijalaselapabbatadume dhāreti, samuddo  atimahantatāya aparipūraṇo, sineru atibhāratāya acalo, ākāso  ativitthāratāya ananto, sūriyo atippabhatāya timiraṃ ghāteti,  sīho atijātitāya vigatabhayo, mallo atibalavatāya paṭimallaṃ khippaṃ  ukkhipati ^a^V0.0259^ea^, rājā atipuññatāya adhipati, bhikkhu atisīlavantatāya  nāgayakkhanaramarūhi namassanīyo, buddho atiaggatāya {ativisiṭṭhatāya (syā0)} anupamo.  evameva kho, mahārāja, atidānaṃ nāma loke vidūhi vaṇṇitaṃ thutaṃ  pasatthaṃ, ye keci yādisaṃ kīdisaṃ dānaṃ denti, atidānadāyī loke  kittiṃ pāpuṇāti, atidānena vessantaro rājā dasasahassiyā  lokadhātuyā vaṇṇito thuto pasattho mahito kittito, teneva  atidānena vessantaro rājā ajjetarahi buddho jāto aggo sadevake  loke.</p>
              <p>[03] ``atthi pana, mahārāja, loke ṭhapanīyaṃ dānaṃ, yaṃ dakkhiṇeyye  anuppatte na dātabba''nti? ``dasa kho panimāni, bhante nāgasena,  dānāni, yāni loke adānasammatāni, yo tāni dānāni deti, so  apāyagāmī hoti. katamāni dasa? majjadānaṃ, bhante nāgasena,  loke adānasammataṃ, yo taṃ dānaṃ deti, so apāyagāmī hoti.  samajjadānaṃ...pe0... itthidānaṃ...pe0... usabhadānaṃ...pe0...  cittakammadānaṃ...pe0... satthadānaṃ ^a^P0.0279^ea^ ...pe0...  visadānaṃ...pe0... saṅkhalikadānaṃ...pe0... kukkuṭasūkaradānaṃ...pe0...  tulākūṭamānakūṭadānaṃ, bhante nāgasena, loke adānasammataṃ hoti, yo  taṃ dānaṃ deti, so apāyagāmī hoti. imāni kho, bhante nāgasena,  dasa dānāni loke adānasammatāni, yo tāni dānāni deti, so  apāyagāmī hotī''ti.</p>
              <p>[03] ``nāhaṃ taṃ, mahārāja, adānasammataṃ pucchāmi, imaṃ khvāhaṃ,  mahārāja, taṃ pucchāmi `atthi pana, mahārāja, loke ṭhapanīyaṃ dānaṃ,  yaṃ dakkhiṇeyye anuppatte na dātabba'nti. ``natthi, bhante nāgasena,  loke ṭhapanīyaṃ dānaṃ. yaṃ ^a^M0.0271^ea^ dakkhiṇeyye anuppatte na  dātabbaṃ, cittappasāde uppanne keci dakkhiṇeyyānaṃ bhojanaṃ denti, keci  acchādanaṃ, keci sayanaṃ, keci āvasathaṃ, keci attharaṇapāvuraṇaṃ, keci  dāsidāsaṃ, keci khettavatthuṃ, keci dvipadacatuppadaṃ, keci sataṃ sahassaṃ  satasahassaṃ, keci mahārajjaṃ, keci jīvitampi dentī''ti. ``yadi  pana, mahārāja, keci jīvitampi denti, kiṃ kāraṇā vessantaraṃ  dānapatiṃ atibāḷhaṃ paripātesi sudinne putte ca dāre ca?</p>
              <p>[03] ``api nu kho, mahārāja, atthi lokapakati lokāciṇṇaṃ,  labhati pitā puttaṃ iṇaṭṭo vā ājīvikapakato vā āvapituṃ vā {ādhāpetuṃ vā (syā0),  ādhapituṃ vā (ka0)} vikkiṇituṃ vā''ti? ``āma, bhante, labhati pitā puttaṃ iṇaṭṭo vā  ājīvikapakato vā āvapituṃ vā vikkiṇituṃ vā''ti. ``yadi,  mahārāja, labhati pitā puttaṃ iṇaṭṭo vā ājīvikapakato vā āvapituṃ  vā vikkiṇituṃ vā ^a^V0.0260^ea^, vessantaropi, mahārāja, rājā alabhamāno  sabbaññutañāṇaṃ upadduto dukkhito tassa dhammadhanassa paṭilābhāya  puttadāraṃ āvapesi ca vikkiṇi ca. iti, mahārāja, vessantarena  raññā aññesaṃ dinnaṃ yeva dinnaṃ, kataṃ yeva kataṃ. kissa pana tvaṃ,  mahārāja, tena dānena vessantaraṃ dānapatiṃ atibāḷhaṃ apasādesī''ti?</p>
              <p>[03] ``nāhaṃ, bhante nāgasena, vessantarassa dānapatino dānaṃ  garahāmi, api ca puttadāraṃ yācante niminitvā attānaṃ ^a^P0.0280^ea^  dātabba''nti. ``etaṃ kho, mahārāja, asabbhikāraṇaṃ, yaṃ  puttadāraṃ yācante attānaṃ dadeyya, yaṃ yaṃ hi yācante taṃ tadeva dātabbaṃ,  etaṃ sappurisānaṃ kammaṃ. yathā, mahārāja, koci puriso pānīyaṃ  āharāpeyya, tassa yo bhojanaṃ dadeyya, api nu so, mahārāja,  puriso tassa kiccakārī assā''ti? ``na hi, bhante, yaṃ so  āharāpeti, tameva tassa dento kiccakārī assā''ti. ``evameva  kho, mahārāja, vessantaro rājā brāhmaṇe puttadāraṃ yācante puttadāraṃ  yeva adāsi. sace, mahārāja, brāhmaṇo vessantarassa sarīraṃ yāceyya,  na so, mahārāja, attānaṃ rakkheyya na kampeyya na rajjeyya, tassa  dinnaṃ pariccattaṃ yeva sarīraṃ bhaveyya. sace, mahārāja, koci  vessantaraṃ dānapatiṃ upagantvā yāceyya `dāsattaṃ me ^a^M0.0272^ea^  upehī'ti, dinnaṃ pariccattaṃ yevassa sarīraṃ bhaveyya, na so datvā  tapeyya {ṭhapeyya (sī0)}, rañño, mahārāja, vessantarassa kāyo bahusādhāraṇo.</p>
              <p>[03] ``yathā, mahārāja, pakkā maṃsapesi bahusādhāraṇā, evameva kho,  mahārāja, rañño vessantarassa kāyo bahusādhāraṇo. yathā vā pana,  mahārāja, phalito {phalino (?)} rukkho nānādijagaṇasādhāraṇo, evameva kho,  mahārāja, rañño vessantarassa kāyo bahusādhāraṇo. kiṃ kāraṇā?  `evāhaṃ paṭipajjanto sammāsambodhiṃ pāpuṇissāmī'ti.</p>
              <p>[03] ``yathā, mahārāja, puriso adhano dhanatthiko dhanapariyesanaṃ  caramāno ajapathaṃ saṅkupathaṃ vettapathaṃ gacchati, jalathalavāṇijjaṃ karoti,  kāyena vācāya manasā dhanaṃ ārādheti, dhanappaṭilābhāya vāyamati.  evameva kho, mahārāja, vessantaro dānapati adhano buddhadhanena  sabbaññutañāṇaratanappaṭilābhāya yācakānaṃ dhanadhaññaṃ dāsidāsaṃ  yānavāhanaṃ sakalasāpateyyaṃ sakaṃ puttadāraṃ attānañca cajitvā  sammāsambodhiṃ yeva pariyesati.</p>
              <p>[03] ``yathā vā pana, mahārāja, amacco muddakāmo muddādhikaraṇaṃ  ^a^P0.0281^ea^ yaṃ kiñci gehe dhanadhaññaṃ hiraññasuvaṇṇaṃ, taṃ sabbaṃ  datvāpi muddappaṭilābhāya vāyamati. evameva kho, mahārāja,  vessantaro ^a^V0.0261^ea^ dānapati sabbaṃ taṃ bāhirabbhantaradhanaṃ datvā jīvitampi  paresaṃ datvā sammāsambodhiṃ yeva pariyesati.</p>
              <p>[03] ``api ca, mahārāja, vessantarassa dānapatino evaṃ ahosi  `yaṃ so brāhmaṇo yācati, tamevāhaṃ tassa dento kiccakārī nāma  homī'ti, evaṃ so tassa puttadāramadāsi. na kho, mahārāja,  vessantaro dānapati dessatāya brāhmaṇassa puttadāramadāsi, na  adassanakāmatāya puttadāramadāsi, na atibahukā me puttadārā, `na  sakkomi te posetu'nti puttadāramadāsi, na ukkaṇṭhito `appiyā me'ti  nīharitukāmatāya puttadāramadāsi. atha kho sabbaññutañāṇaratanasseva  piyattā sabbaññutañāṇassa kāraṇā vessantaro rājā evarūpaṃ atulaṃ  vipulamanuttaraṃ piyaṃ manāpaṃ dayitaṃ pāṇasamaṃ puttadāradānavaraṃ brāhmaṇassa  adāsi.</p>
              <p>[03] ``bhāsitampetaṃ ^a^M0.0273^ea^, mahārāja, bhagavatā  devātidevena ^b^cariyāpiṭake^eb^ -- </p>
              <p>[21] ```na me dessā ubho puttā, maddī devī na dessiyā. </p>
              <p>[22] sabbaññutaṃ piyaṃ mayhaṃ, tasmā piye adāsaha'nti..</p>
              <p>[03] ``tasmā, mahārāja, vessataro rājā puttadānaṃ {puttadāraṃ (ka0)} datvā paṇṇasālaṃ  pavisitvā nipajji. tassa atipemena dukkhitassa balavasoko  uppajji, hadayavatthu uṇhamahosi. nāsikāya appahontiyā mukhena  uṇhe assāsapassāse vissajjesi, assūni parivattitvā  lohitabindūni hutvā nettehi nikkhamiṃsu. evameva kho, mahārāja,  dukkhena vessantaro rājā brāhmaṇassa puttadāramadāsi `mā me dānapatho  parihāyī'ti.</p>
              <p>[03] ``api ca, mahārāja, vessantaro rājā dve atthavase paṭicca  brāhmaṇassa dve dārake adāsi. katame dve? dānapatho ca me  aparihīno bhavissati, dukkhite ca me puttake vanamūlaphalehi  itonidānaṃ ayyako mocessatīti. jānāti ^a^P0.0282^ea^ hi,  mahārāja, vessantaro rājā `na me dārakā sakkā kenaci dāsabhogena  bhuñjituṃ, ime ca dārake ayyako nikkiṇissati, evaṃ amhākampi  gamanaṃ bhavissatī'ti. ime kho, mahārāja, dve atthavase paṭicca  brāhmaṇassa dve dārake adāsi.</p>
              <p>[03] ``api ca, mahārāja, vessantaro rājā jānāti `ayaṃ kho  brāhmaṇo jiṇṇo vuḍḍho mahallako ^a^V0.0262^ea^ dubbalo bhaggo daṇḍaparāyaṇo  khīṇāyuko parittapuñño, neso samattho ime dārake dāsabhogena  bhuñjitu'nti. sakkuṇeyya pana, mahārāja, puriso pākatikena balena  ime candimasūriye evaṃmahiddhike evaṃmahānubhāve gahetvā peḷāya vā  samugge vā pakkhipitvā nippabhe katvā thālakaparibhogena {padīpaparibhogena (syā0)}   paribhuñjitu''nti? ``na hi, bhante''ti. ``evameva kho,  mahārāja, imasmiṃ loke candimasūriyappaṭibhāgassa vessantarassa  dārakā na sakkā kenaci dāsabhogena bhuñjitunti.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, rañño cakkavattissa maṇiratanaṃ subhaṃ jātimantaṃ aṭṭhaṃsaṃ  suparikammakataṃ catuhatthāyāmaṃ sakaṭanābhipariṇāhaṃ na sakkā kenaci  pilotikāya ^a^M0.0274^ea^ veṭhetvā peḷāya pakkhipitvā  satthakanisānaparibhogena paribhuñjituṃ, evameva kho, mahārāja, loke  cakkavattirañño maṇiratanappaṭibhāgassa vessantarassa dārakā na sakkā  kenaci dāsabhogena bhuñjituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, tidhā pabhinno sabbaseto sattappatiṭṭhito aṭṭharatanubbedho  navaratanāyāmapariṇāho pāsādiko dassanīyo uposatho nāgarājā na  sakkā kenaci suppena vā sarāvena vā pidahituṃ, govacchako viya  vacchakasālāya pakkhipitvā pariharituṃ ^a^P0.0283^ea^ vā, evameva  kho, mahārāja, loke uposathanāgarājappaṭibhāgassa vessantarassa  dārakā na sakkā kenaci dāsabhogena bhuñjituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, mahāsamuddo dīghaputhulavitthiṇṇo gambhīro appameyyo  duruttaro apariyogāḷho anāvaṭo na sakkā kenaci sabbattha pidahitvā  ekatitthena paribhogaṃ kātuṃ, evameva kho, mahārāja, loke  mahāsamuddappaṭibhāgassa vessantarassa dārakā na sakkā kenaci  dāsabhogena bhuñjituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, himavanto pabbatarājā pañcayojanasataṃ accuggato nabhe  tisahassayojanāyāmavitthāro caturāsītikūṭasahassappaṭimaṇḍito  pañcannaṃ mahānadīsatānaṃ ^a^V0.0263^ea^ pabhavo mahābhūtagaṇālayo nānāvidhagandhadharo  dibbosadhasatasamalaṅkato nabhe valāhako viya accuggato dissati,  evameva kho, mahārāja, loke himavantapabbatarājappaṭibhāgassa  vessantarassa dārakā na sakkā kenaci dāsabhogena bhuñjituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, rattandhakāratimisāyaṃ uparipabbatagge jalamāno  mahāaggikkhandho suvidūrepi paññāyati, evameva kho, mahārāja,  vessantaro rājā pabbatagge jalamāno ^a^M0.0275^ea^  mahāaggikkhandho viya suvidūrepi pākaṭo paññāyati, tassa dārakā  na sakkā kenaci dāsabhogena bhuñjituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, yena kāraṇena  vessantarassa dārakā na sakkā kenaci dāsabhogena bhuñjituṃ. yathā,  mahārāja, himavante pabbate nāgapupphasamaye ujuvāte vāyante dasa  dvādasa yojanāni pupphagandho vāyati, evameva kho ^a^P0.0284^ea^,  mahārāja, vessantarassa rañño api yojanasahassehipi yāva  akaniṭṭhabhavanaṃ etthantare  surāsuragaruḷagandhabbayakkharakkhasamahoragakinnaraindabhavanesu kittisaddo  abbhuggato, sīlavaragandho cassa sampavāyati, tena tassa dārakā na  sakkā kenaci dāsabhogena bhuñjituṃ. anusiṭṭho, mahārāja, jālī  kumāro pitarā vessantarena raññā `ayyako te, tāta, tumhe  brāhmaṇassa dhanaṃ datvā nikkiṇanto taṃ nikkhasahassaṃ datvā nikkiṇātu,  kaṇhājinaṃ nikkiṇanto dāsasataṃ dāsisataṃ hatthisataṃ assasataṃ  dhenusataṃ usabhasataṃ nikkhasatanti sabbasataṃ datvā nikkiṇātu, yadi te,  tāta, ayyako tumhe brāhmaṇassa hatthato āṇāya balasā mudhā gaṇhāti,  mā tumhe ayyakassa vacanaṃ karittha, brāhmaṇasseva anuyāyino  hothā'ti, evamanusāsitvā putte pesesi, tato jālīkumāro gantvā  ayyakena puṭṭho kathesi -- </p>
              <p>[21] ```sahassagghaṃ hi maṃ tāta, brāhmaṇassa pitā adā. </p>
              <p>[22] atho kaṇhājinaṃ kaññaṃ, hatthīnañca satena cā'''ti.. </p>
              <p>[01] ``sunibbeṭhito, bhante nāgasena, pañho; subhinnaṃ  diṭṭhijālaṃ; sumaddito paravādo; sakasamayo sudīpito; byañjanaṃ  suparisodhitaṃ; suvibhatto attho; evametaṃ tathā sampaṭicchāmī''ti. </p>
              <p>[06] vessantarapañho paṭhamo. </p>
            </h4>
            <h4>
              <h4n> 2. dukkarakārikapañho </h4n>
              <p>[03] 2^b^.^eb^ ``bhante ^a^V0.0264^ea^ nāgasena, sabbeva bodhisattā  dukkarakārikaṃ karonti, udāhu gotameneva bodhisattena dukkarakārikā  katā''ti? ``natthi, mahārāja ^a^M0.0276^ea^, sabbesaṃ  bodhisattānaṃ dukkarakārikā, gotameneva bodhisattena dukkarakārikā  katā''ti.</p>
              <p>[03] ``bhante nāgasena, yadi evaṃ ayuttaṃ, yaṃ bodhisattānaṃ  bodhisattehi vemattatā hotī''ti. ``catūhi ^a^P0.0285^ea^,  mahārāja, ṭhānehi bodhisattānaṃ bodhisattehi vemattatā hoti. katamehi  catūhi? kulavemattatā padhānavemattatā {addhānavemattatā (sī0 syā0 pī0)} āyuvemattatā pamāṇavemattatāti.  imehi kho, mahārāja, catūhi ṭhānehi bodhisattānaṃ bodhisattehi  vemattatā hoti. sabbesampi, mahārāja, buddhānaṃ rūpe sīle  samādhimhi paññāya vimuttiyā vimuttiñāṇadassane catuvesārajje  dasatathāgatabale chāsādhāraṇañāṇe cuddasabuddhañāṇe aṭṭhārasabuddhadhamme  kevale ca buddhaguṇe {buddhadhamme (sī0 pī0)} natthi vemattatā, sabbepi buddhā buddhadhammehi  samasamā''ti.</p>
              <p>[03] ``yadi, bhante nāgasena, sabbepi buddhā buddhadhammehi samasamā,  kena kāraṇena gotameneva bodhisattena dukkarakārikā katā''ti?  ``aparipakke, mahārāja, ñāṇe aparipakkāya bodhiyā gotamo  bodhisatto nekkhammamabhinikkhanto aparipakkaṃ ñāṇaṃ paripācayamānena  dukkarakārikā katā''ti.</p>
              <p>[03] ``bhante nāgasena, kena kāraṇena bodhisatto aparipakke ñāṇe  aparipakkāya bodhiyā mahābhinikkhamanaṃ nikkhanto, nanu nāma ñāṇaṃ  paripācetvā paripakke ñāṇe nikkhamitabba''nti?</p>
              <p>[03] ``bodhisatto, mahārāja, viparītaṃ itthāgāraṃ disvā  vippaṭisārī ahosi, tassa vippaṭisārissa arati uppajji,  araticittaṃ uppannaṃ disvā aññataro mārakāyiko devaputto `ayaṃ kho  kālo araticittassa vinodanāyā'ti vehāse ṭhatvā idaṃ vacanamabravi  --</p>
              <p>[03] ``mārisa, mā kho tvaṃ ukkaṇṭhito ahosi, ito te sattame  divase dibbaṃ cakkaratanaṃ pātubhavissati sahassāraṃ sanemikaṃ sanābhikaṃ  sabbākāraparipūraṃ, pathavigatāni ca te ^a^V0.0265^ea^ ratanāni ākāsaṭṭhāni ca  sayameva upagacchissanti, dvisahassaparittadīpaparivāresu catūsu  mahādīpesu ekamukhena āṇā pavattissati, parosahassañca te puttā  bhavissanti sūrā vīraṅgarūpā parasenappamaddanā ^a^M0.0277^ea^, tehi  puttehi parikiṇṇo sattaratanasamannāgato catuddīpamanusāsissasī'ti.</p>
              <p>[03] ``yathā nāma divasasantattaṃ ayosūlaṃ sabbattha ^a^P0.0286^ea^  upaḍahantaṃ kaṇṇasotaṃ paviseyya, evameva kho, mahārāja, bodhisattassa  taṃ vacanaṃ kaṇṇasotaṃ pavisittha, iti so pakatiyāva ukkaṇṭhito  tassā devatāya vacanena bhiyyosomattāya ubbijji saṃvijji  saṃvegamāpajji.</p>
              <p>[03] ``yathā pana, mahārāja, mahatimahāaggikkhandho jalamāno  aññena kaṭṭhena upaḍahito bhiyyosomattāya jaleyya, evameva kho,  mahārāja, bodhisatto pakatiyāva ukkaṇṭhito tassā devatāya vacanena  bhiyyosomattāya ubbijji saṃvijji saṃvegamāpajji.</p>
              <p>[03] ``yathā vā pana, mahārāja, mahāpathavī pakatitintā  nibbattaharitasaddalā āsittodakā cikkhallajātā punadeva mahāmeghe  abhivuṭṭhe bhiyyosomattāya cikkhallatarā assa, evameva kho, mahārāja,  bodhisatto pakatiyāva ukkaṇṭhito tassā devatāya vacanena  bhiyyosomattāya ubbijji saṃvijji saṃvegamāpajjī''ti.</p>
              <p>[03] ``api nu kho, bhante nāgasena, bodhisattassa yadi sattame  divase dibbaṃ cakkaratanaṃ nibbatteyya, paṭinivatteyya bodhisatto dibbe  cakkaratane nibbatte''ti? ``na hi, mahārāja, sattame divase  bodhisattassa dibbaṃ cakkaratanaṃ nibbatteyya, api ca palobhanatthāya tāya  devatāya musā bhaṇitaṃ, yadipi, mahārāja, sattame divase dibbaṃ  cakkaratanaṃ nibbatteyya, bodhisatto na nivatteyya. kiṃ kāraṇaṃ?  `anicca'nti, mahārāja, bodhisatto daḷhaṃ aggahesi, `dukkhaṃ  anattā'ti daḷhaṃ aggahesi, upādānakkhayaṃ patto.</p>
              <p>[03] ``yathā, mahārāja, anotattadahato udakaṃ gaṅgaṃ nadiṃ pavisati,  gaṅgāya nadiyā mahāsamuddaṃ pavisati, mahāsamuddato pātālamukhaṃ  pavisati, api nu, mahārāja, taṃ udakaṃ pātālamukhagataṃ paṭinivattitvā  mahāsamuddaṃ paviseyya, mahāsamuddato gaṅgaṃ nadiṃ paviseyya, gaṅgāya  nadiyā puna anotattaṃ ^a^P0.0287^ea^ paviseyyā''ti? ``na hi,  bhante''ti. ``evameva kho, mahārāja, bodhisattena kappānaṃ  satasahassaṃ caturo ca asaṅkhyeyye kusalaṃ paripācitaṃ imassa bhavassa  ^a^V0.0266^ea^ kāraṇā, soyaṃ antimabhavo anuppatto ^a^M0.0278^ea^ paripakkaṃ  bodhiñāṇaṃ chahi vassehi buddho bhavissati sabbaññū loke  aggapuggalo, api nu kho, mahārāja, bodhisatto cakkaratanakāraṇā {cakkaratanassa kāraṇā (sī0  syā0 pī0)} paṭinivatteyyā''ti {parinivatteyyāti (sī0 pī0 ka0)}? ``na hi, bhante''ti.</p>
              <p>[03] ``api ca, mahārāja, mahāpathavī parivatteyya sakānanā  sapabbatā, natveva bodhisatto paṭinivatteyya apatvā sammāsambodhiṃ.  āroheyyapi ce, mahārāja, gaṅgāya udakaṃ paṭisotaṃ, natveva bodhisatto  paṭinivatteyya apatvā sammāsambodhiṃ; visusseyyapi ce, mahārāja,  mahāsamuddo aparimitajaladharo gopade udakaṃ viya, natveva bodhisatto  paṭinivatteyya apatvā sammāsambodhiṃ; phaleyyapi ce, mahārāja,  sinerupabbatarājā satadhā vā sahassadhā vā, natveva bodhisatto  paṭinivatteyya apatvā sammāsambodhiṃ; pateyyumpi ce, mahārāja,  candimasūriyā satārakā leḍḍu viya chamāyaṃ, natveva bodhisatto  paṭinivatteyya apatvā sammāsambodhiṃ; saṃvatteyyapi ce, mahārāja,  ākāso kilañjamiva, natveva bodhisatto paṭinivatteyya apatvā  sammāsambodhiṃ. kiṃ kāraṇā? padālitattā sabbabandhanāna''nti.</p>
              <p>[03] ``bhante nāgasena, kati loke bandhanānī''ti? ``dasa kho  panimāni, mahārāja, loke bandhanāni, yehi bandhanehi baddhā sattā na  nikkhamanti, nikkhamitvāpi paṭinivattanti. katamāni dasa?  mātā, mahārāja, loke bandhanaṃ, pitā, mahārāja, loke bandhanaṃ,  bhariyā, mahārāja, loke bandhanaṃ, puttā, mahārāja, loke bandhanaṃ,  ñātī, mahārāja, loke bandhanaṃ, mittaṃ, mahārāja, loke bandhanaṃ, dhanaṃ,  mahārāja, loke bandhanaṃ, lābhasakkāro, mahārāja ^a^P0.0288^ea^,  loke bandhanaṃ, issariyaṃ, mahārāja, loke bandhanaṃ, pañca kāmaguṇā,  mahārāja, loke bandhanaṃ, imāni kho mahārāja dasa loke bandhanāni,  yehi bandhanehi baddhā sattā na nikkhamanti, nikkhamitvāpi  paṭinivattanti, tāni dasa bandhanāni bodhisattassa chinnāni  padālitāni, tasmā, mahārāja, bodhisatto na paṭinivattatī''ti.</p>
              <p>[03] ``bhante nāgasena, yadi bodhisatto uppanne araticitte devatāya  vacanena aparipakke ñāṇe aparipakkāya bodhiyā  nekkhammamabhinikkhanto, kiṃ ^a^M0.0279^ea^ tassa dukkarakārikāya  katāya, nanu nāma sabbabhakkhena bhavitabbaṃ ñāṇaparipākaṃ  āgamayamānenā''ti?</p>
              <p>[03] ``dasa kho panime, mahārāja, puggalā lokasmiṃ oññātā  avaññātā hīḷitā khīḷitā garahitā paribhūtā acittīkatā. katame  dasa? itthī, mahārāja, vidhavā lokasmiṃ oññātā ^a^V0.0267^ea^  avaññātā hīḷitā khīḷitā garahitā paribhūtā acittīkatā. dubbalo,  mahārāja, puggalo...pe0... amittañāti, mahārāja, puggalo...pe0...  mahagghaso, mahārāja, puggalo...pe0... agarukulavāsiko, mahārāja,  puggalo...pe0... pāpamitto, mahārāja, puggalo...pe0... dhanahīno,  mahārāja, puggalo...pe0... ācārahīno, mahārāja, puggalo...pe0...  kammahīno, mahārāja, puggalo...pe0... payogahīno, mahārāja,  puggalo lokasmiṃ oññāto avaññāto hīḷito khīḷito garahito  paribhūto acittīkato. ime kho, mahārāja, dasa puggalā lokasmiṃ  oññātā avaññātā hīḷitā khīḷitā garahitā paribhūtā acittīkatā.  imāni kho, mahārāja, dasa ṭhānāni anussaramānassa  bodhisattassa evaṃ saññā uppajji `māhaṃ kammahīno assaṃ payogahīno  garahito devamanussānaṃ, yaṃnūnāhaṃ kammassāmī assaṃ kammagaru  kammādhipateyyo kammasīlo kammadhorayho kammaniketavā appamatto  vihareyya'nti, evaṃ kho, mahārāja, bodhisatto ñāṇaṃ paripācento  dukkarakārikaṃ akāsī''ti.</p>
              <p>[03] ``bhante nāgasena, bodhisatto dukkarakārikaṃ karonto evamāha  ^a^P0.0289^ea^ `na kho panāhaṃ imāya kaṭukāya dukkarakārikāya  adhigacchāmi uttarimanussadhammaṃ alamariyañāṇadassanavisesaṃ, siyā nu  kho añño maggo bodhāyā'ti. api nu tasmiṃ samaye bodhisattassa  maggaṃ ārabbha satisammoso ahosī''ti?</p>
              <p>[03] ``pañcavīsati kho panime, mahārāja, cittadubbalīkaraṇā  dhammā, yehi dubbalīkataṃ cittaṃ na sammā samādhiyati āsavānaṃ  khayāya. katame pañcavīsati? kodho, mahārāja, cittadubbalīkaraṇo  dhammo, yena dubbalīkataṃ cittaṃ na sammā samādhiyati āsavānaṃ  khayāya, upanāho...pe0... makkho...pe0... paḷāso...pe0...  issā...pe0... macchariyaṃ...pe0... māyā...pe0... sāṭheyyaṃ...pe0...  thambho...pe0... sārambho...pe0... māno...pe0... atimāno ^a^M0.0280^ea^ ...pe0...  mado...pe0... pamādo...pe0... thinamiddhaṃ...pe0... tandi {nandī (pī0 ka0)} ...pe0...  ālasyaṃ...pe0... pāpamittatā...pe0... rūpā...pe0... saddā...pe0...  gandhā...pe0... rasā...pe0... phoṭṭhabbā...pe0...  khudāpipāsā...pe0... arati, mahārāja, cittadubbalīkaraṇo dhammo,  yena dubbalīkataṃ cittaṃ na sammā samādhiyati āsavānaṃ khayāya.  ime kho, mahārāja, pañcavīsati cittadubbalīkaraṇā dhammā, yehi  dubbalīkataṃ cittaṃ na sammā samādhiyati āsavānaṃ khayāya.</p>
              <p>[03] bodhisattassa ^a^V0.0268^ea^ kho, mahārāja, khudāpipāsā {khudāpipāsā (sī0 pī0 ka0)}   kāyaṃ pariyādiyiṃsu, kāye pariyādinne cittaṃ na sammā samādhiyati āsavānaṃ khayāya.  satasahassaṃ, mahārāja, kappānaṃ {kappe (ka0)} caturo ca asaṅkhyeyye kappe  bodhisatto catunnaṃ yeva ariyasaccānaṃ abhisamayaṃ anvesi tāsu tāsu  jātīsu, kiṃ panassa pacchime bhave abhisamayajātiyaṃ maggaṃ ārabbha  satisammoso hessati? api ca, mahārāja, bodhisattassa saññāmattaṃ  uppajji `siyā nu kho añño maggo bodhāyā'ti. pubbe kho,  mahārāja, bodhisatto ekamāsiko samāno pitu sakkassa kammante  sītāya jambucchāyāya sirisayane pallaṅkaṃ ābhujitvā nisinno  vivicceva kāmehi vicicca akusalehi dhammehi savitakkaṃ savicāraṃ  vivekajaṃ pītisukhaṃ paṭhamaṃ jhānaṃ upasampajja ^a^P0.0290^ea^  vihāsi...pe0... catutthaṃ jhānaṃ upasampajja vihāsī''ti. ``sādhu,  bhante nāgasena, evametaṃ tathā sampaṭicchāmi, ñāṇaṃ paripācento  bodhisatto dukkarakārikaṃ akāsī''ti. </p>
              <p>[06] dukkarakārikapañho dutiyo. </p>
            </h4>
            <h4>
              <h4n> 3. kusalākusalabalavatarapañho </h4n>
              <p>[03] 3^b^.^eb^ ``bhante nāgasena, katamaṃ adhimattaṃ balavataraṃ  kusalaṃ vā akusalaṃ vā''ti? ``kusalaṃ, mahārāja, adhimattaṃ  balavataraṃ, no tathā akusala'nti. ``nāhaṃ, bhante nāgasena, taṃ  vacanaṃ sampaṭicchāmi `kusalaṃ adhimattaṃ balavataraṃ, no tathā  akusala'nti, dissanti, bhante nāgasena, idha pāṇātipātino  adinnādāyino kāmesumicchācārino musāvādino gāmaghātikā  panthadūsakā nekatikā vañcanikā, sabbe te tāvatakena pāpena labhanti  hatthacchedaṃ pādacchedaṃ hatthapādacchedaṃ kaṇṇacchedaṃ nāsacchedaṃ  kaṇṇanāsacchedaṃ ^a^M0.0281^ea^ bilaṅgathālikaṃ saṅkhamuṇḍikaṃ  rāhumukhaṃ jotimālikaṃ hatthapajjotikaṃ erakavattikaṃ cīrakavāsikaṃ  eṇeyyakaṃ baḷisamaṃsikaṃ kahāpaṇikaṃ khārāpatacchikaṃ palighaparivattikaṃ  palālapīṭhakaṃ tattenapi telena osiñcanaṃ sunakhehipi khādāpanaṃ  jīvasūlāropanaṃ asināpi sīsacchedaṃ, keci rattiṃ pāpaṃ katvā rattiṃ  yeva vipākaṃ anubhavanti, keci rattiṃ katvā divā yeva anubhavanti,  keci divā katvā divā yeva anubhavanti, keci divā katvā rattiṃ  yeva anubhavanti, keci dve tayo divase vītivatte anubhavanti, sabbepi  te diṭṭheva dhamme vipākaṃ anubhavanti. atthi pana, bhante nāgasena,  koci ekassa vā dvinnaṃ vā tiṇṇaṃ vā catunnaṃ vā pañcannaṃ vā dasannaṃ  vā satassa vā sahassassa ^a^V0.0269^ea^ vā satasahassassa vā saparivāraṃ dānaṃ  datvā diṭṭhadhammikaṃ bhogaṃ vā yasaṃ vā sukhaṃ vā anubhavitā sīlena vā  uposathakammena vā''ti?</p>
              <p>[03] ``atthi, mahārāja ^a^P0.0291^ea^, cattāro purisā dānaṃ  datvā sīlaṃ samādiyitvā uposathakammaṃ katvā diṭṭheva dhamme teneva  sarīradehena tidasapure samanuppattā''ti {yasamanupattāti (sī0 pī0)}. ``ko ca ko ca bhante''ti?  ``mandhātā, mahārāja, rājā, nimi rājā, sādhīno rājā,  guttilo ca gandhabbo''ti.</p>
              <p>[03] ``bhante nāgasena, anekehi taṃ bhavasahassehi antaritaṃ,  dvinnampetaṃ amhākaṃ {dīpitaṃ, amhākampetaṃ (ka0)} parokkhaṃ, yadi samatthosi vattamānake bhave bhagavato  dharamānakāle kathehī''ti? ``vattamānakepi, mahārāja, bhave puṇṇako  dāso therassa sāriputtassa bhojanaṃ datvā tadaheva seṭṭhiṭṭhānaṃ  ajjhupagato, so etarahi puṇṇako seṭṭhīti paññāyi, gopālamātā devī  attano kese vikkiṇitvā laddhehi aṭṭhahi kahāpaṇehi therassa  mahākaccāyanassa attaṭṭhamakassa piṇḍapātaṃ datvā tadaheva rañño  candapajjotassa {udenassa (sī0 pī0)} aggamahesiṭṭhānaṃ pattā. suppiyā upāsikā  aññatarassa gilānabhikkhuno attano ūrumaṃsena paṭicchādanīyaṃ datvā  dutiyadivase yeva rūḷhavaṇā sañchavī {sacchavī (sī0 pī0)} arogā jātā. mallikā devī  bhagavato ābhidosikaṃ kummāsapiṇḍaṃ datvā tadaheva rañño kosalassa  aggamahesī jātā. sumano mālākāro aṭṭhahi sumanapupphamuṭṭhīhi  bhagavantaṃ pūjetvā taṃ divasaṃ yeva mahāsampattiṃ patto. ekasāṭako  ^a^M0.0282^ea^ brāhmaṇo uttarasāṭakena bhagavantaṃ pūjetvā taṃ divasaṃ  yeva sabbaṭṭhakaṃ labhi, sabbepete, mahārāja, diṭṭhadhammikaṃ bhogañca yasañca  anubhaviṃsū''ti.</p>
              <p>[03] ``bhante nāgasena, vicinitvā pariyesitvā cha jane yeva  addasāsī''ti. ``āma, mahārājā''ti. ``tena hi, bhante  nāgasena, akusalaṃ yeva adhimattaṃ balavataraṃ, no tathā kusalaṃ.  ahañhi, bhante nāgasena, ekadivasaṃ yeva dasapi purise passāmi  pāpassa kammassa vipākena sūlesu āropente, vīsampi tiṃsampi  cattālīsampi paññāsampi purisasatampi ^a^P0.0292^ea^  purisasahassampi passāmi pāpassa kammassa vipākena sūlesu āropente.  nandakulassa, bhante nāgasena, bhaddasālo nāma senāpatiputto ahosi.  tena ca raññā candaguttena saṅgāmo samupabyūḷho ahosi. tasmiṃ  kho pana, bhante nāgasena, saṅgāme ubhato balakāye  asītikabandharūpāni ahesuṃ, ekasmiṃ kira sīsakabandhe paripāte {paripuṇṇe (sabbattha)} ekaṃ  kabandharūpaṃ uṭṭhahati, sabbepete ^a^V0.0270^ea^ pāpasseva kammassa vipākena  anayabyasanaṃ āpannā. imināpi, bhante nāgasena, kāraṇena bhaṇāmi  akusalaṃ yeva adhimattaṃ balavataraṃ, no tathā kusala''nti.</p>
              <p>[03] ``suyyati, bhante nāgasena, imasmiṃ buddhasāsane kosalena  raññā asadisadānaṃ dinna''nti? ``āma, mahārāja, suyyatī''ti.  ``api nu kho, bhante nāgasena, kosalarājā taṃ asadisaṃ dānaṃ datvā  tatonidānaṃ kañci diṭṭhadhammikaṃ bhogaṃ vā yasaṃ vā sukhaṃ vā  paṭilabhī''ti {paṭilabhatīti (ka0)}? ``na hi, mahārājā''ti. ``yadi, bhante nāgasena,  kosalarājā evarūpaṃ anuttaraṃ dānaṃ datvāpi na labhi {na labhati (ka0)} tatonidānaṃ  kañci diṭṭhadhammikaṃ bhogaṃ vā yasaṃ vā sukhaṃ vā, tena hi, bhante  nāgasena, akusalaṃ yeva adhimattaṃ balavataraṃ, no tathā kusala''nti.</p>
              <p>[03] ``parittattā, mahārāja, akusalaṃ khippaṃ pariṇamati, vipulattā  kusalaṃ dīghena kālena pariṇamati, upamāyapi, mahārāja, etaṃ  upaparikkhitabbaṃ. yathā, mahārāja, aparante janapade kumudabhaṇḍikā  nāma dhaññajāti māsalūnā {māsapūrā (ka0)} antogehagatā hoti, sālayo  chappañcamāsehi pariṇamanti ^a^M0.0283^ea^, kiṃ panettha, mahārāja,  antaraṃ ko viseso kumudabhaṇḍikāya ca sālīnañcā''ti?  ``parittattā, bhante, kumudabhaṇḍikāya, vipulattā ca sālīnaṃ.  sālayo, bhante nāgasena, rājārahā rājabhojanaṃ, kumudabhaṇḍikā  dāsakammakarānaṃ bhojana''nti. ``evameva ^a^P0.0293^ea^ kho,  mahārāja, parittattā akusalaṃ khippaṃ pariṇamati, vipulattā kusalaṃ  dīghena kālena pariṇamatī''ti.</p>
              <p>[03] ``yaṃ tattha, bhante nāgasena, khippaṃ pariṇamati, taṃ nāma loke  adhimattaṃ balavataraṃ, tasmā akusalaṃ balavataraṃ, no tathā kusalaṃ.  yathā nāma, bhante nāgasena, yo koci yodho mahatimahāyuddhaṃ  pavisitvā paṭisattuṃ upakacchake gahetvā ākaḍḍhitvā khippataraṃ  sāmino upaneyya, so yodho loke samattho sūro nāma. yo ca  bhisakko khippaṃ sallaṃ uddharati rogamapaneti, so bhisakko cheko nāma.  yo gaṇako sīghasīghaṃ gaṇetvā khippaṃ dassayati, so gaṇako cheko  nāma. yo mallo khippaṃ paṭimallaṃ ukkhipitvā uttānakaṃ pāteti, so  mallo samattho sūro nāma. evameva kho, bhante nāgasena, yaṃ khippaṃ  pariṇamati kusalaṃ vā akusalaṃ vā, taṃ loke adhimattaṃ balavatara''nti.</p>
              <p>[03] ``ubhayampi taṃ, mahārāja, kammaṃ samparāyavedanīyameva, api ca  kho akusalaṃ sāvajjatāya khaṇena diṭṭhadhammavedanīyaṃ hoti, pubbakehi,  mahārāja, khattiyehi ṭhapito eso niyamo ^a^V0.0271^ea^ `yo pāṇaṃ hanati, so  daṇḍāraho...pe0... yo adinnaṃ ādiyati...pe0... yo paradāraṃ  gacchati...pe0... yo musā bhaṇati...pe0... yo gāmaṃ  ghāteti...pe0... yo panthaṃ dūseti...pe0... yo nikatiṃ  karoti...pe0... yo vañcanaṃ karoti, so daṇḍāraho vadhitabbo  chettabbo bhettabbo hantabbo'ti. taṃ te upādāya vicinitvā  vicinitvā daṇḍenti vadhenti chindanti bhindanti hananti ca, api  nu, mahārāja, atthi kehici ṭhapito niyamo `yo dānaṃ vā deti,  sīlaṃ vā rakkhati, uposathakammaṃ vā karoti, tassa dhanaṃ vā yasaṃ vā  dātabba'nti; api nu taṃ vicinitvā vicinitvā dhanaṃ vā yasaṃ vā  denti, corassa katakammassa vadhabandhanaṃ viyā''ti? ``na hi,  bhante''ti. ``yadi, mahārāja, dāyakānaṃ vicinitvā vicinitvā  dhanaṃ vā yasaṃ vā dadeyyuṃ, kusalampi diṭṭhadhammavedanīyaṃ ^a^P0.0294^ea^  bhaveyya, yasmā ca kho, mahārāja, dāyake na vicinanti  `dhanaṃ vā yasaṃ vā dassāmā'ti, tasmā kusalaṃ na diṭṭhadhammavedanīyaṃ.  iminā, mahārāja, kāraṇena akusalaṃ diṭṭhadhammavedanīyaṃ, samparāyeva  ^a^M0.0284^ea^ so adhimattaṃ balavataraṃ vedanaṃ vedayatī''ti.  ``sādhu, bhante nāgasena, tavādisena buddhimantena vinā neso pañho  sunibbeṭhiyo, lokikaṃ, bhante nāgasena, lokuttarena viññāpita''nti. </p>
              <p>[06] kusalākusalabalavatarapañho tatiyo. </p>
            </h4>
            <h4>
              <h4n> 4. pubbapetādisapañho </h4n>
              <p>[03] 4^b^.^eb^ ``bhante nāgasena, ime dāyakā dānaṃ datvā  pubbapetānaṃ ādisanti {uddisanti (ka0 sī0)} `idaṃ tesaṃ pāpuṇātū'ti, api nu te kiñci  tatonidānaṃ vipākaṃ paṭilabhantī''ti? ``keci, mahārāja,  paṭilabhanti, keci nappaṭilabhantī''ti. ``ke, bhante, paṭilabhanti,  ke nappaṭilabhantī''ti? ``nirayūpapannā, mahārāja, nappaṭilabhanti,  saggagatā nappaṭilabhanti, tiracchānayonigatā nappaṭilabhanti, catunnaṃ  petānaṃ tayo petā nappaṭilabhanti vantāsikā khuppipāsino  nijjhāmataṇhikā, labhanti petā paradattūpajīvino, tepi saramānā yeva  labhantī''ti.</p>
              <p>[03] ``tena hi, bhante nāgasena, dāyakānaṃ dānaṃ visositaṃ {visotaṃ (sī0 pī0)} hoti  aphalaṃ, yesaṃ uddissa kataṃ yadi te nappaṭilabhantī''ti? ``na hi  taṃ, mahārāja, dānaṃ aphalaṃ hoti avipākaṃ, dāyakā ^a^V0.0272^ea^ yeva tassa phalaṃ  anubhavantī''ti. ``tena hi, bhante nāgasena, kāraṇena maṃ  saññāpehī''ti. ``idha, mahārāja, keci manussā  macchamaṃsasurābhattakhajjakāni paṭiyādetvā ñātikulaṃ gacchanti, yadi te  ñātakā taṃ upāyanaṃ na sampaṭiccheyyuṃ, api nu taṃ upāyanaṃ visositaṃ  gaccheyya vinasseyya vā''ti? ``na hi, bhante, sāmikānaṃ yeva taṃ  hotī''ti. ``evameva kho, mahārāja, dāyakā yeva tassa phalaṃ  anubhavanti. yathā pana ^a^P0.0295^ea^, mahārāja, puriso gabbhaṃ  paviṭṭho asati purato nikkhamanamukhe kena nikkhameyyā''ti.  ``paviṭṭheneva bhante''ti. ``evameva kho, mahārāja, dāyakā yeva  tassa phalaṃ anubhavantī''ti. ``hotu, bhante nāgasena, evametaṃ tathā  sampaṭicchāmi, dāyakā yeva tassa phalaṃ anubhavanti, na mayaṃ taṃ  kāraṇaṃ vilomemāti.</p>
              <p>[03] ``bhante ^a^M0.0285^ea^ nāgasena, yadi imesaṃ dāyakānaṃ  dinnadānaṃ pubbapetānaṃ pāpuṇāti, te ca tassa vipākaṃ anubhavanti.  tena hi yo pāṇātipātī luddo lohitapāṇī paduṭṭhamanasaṅkappo manusse  ghātetvā dāruṇaṃ kammaṃ katvā pubbapetānaṃ ādiseyya `imassa me  kammassa vipāko pubbapetānaṃ pāpuṇātū'ti, api nu tassa vipāko  pubbapetānaṃ pāpuṇātī''ti? ``na hi, mahārājā''ti.</p>
              <p>[03] ``bhante nāgasena, ko tattha hetu kiṃ kāraṇaṃ, yena kusalaṃ  pāpuṇāti akusalaṃ na pāpuṇātī''ti? ``neso, mahārāja, pañho  pucchitabbo, mā ca tvaṃ, mahārāja, `visajjako atthī'ti apucchitabbaṃ  pucchi, `kissa ākāso nirālambo, kissa gaṅgā uddhammukhā na  sandati, kissa ime manussā ca dijā ca dvipadā migā catuppadā'ti  tampi maṃ tvaṃ pucchissasī''ti. ``nāhaṃ taṃ, bhante nāgasena,  vihesāpekkho pucchāmi, api ca nibbāhanatthāya {nibbānatthāya (ka0)} sandehassa pucchāmi,  bahū manussā loke vāmagāmino {pāpagāhino (syā0)} vicakkhukā, `kinti te otāraṃ na  labheyyu'nti evāhaṃ taṃ pucchāmī''ti. ``na sakkā, mahārāja, saha  akatena ananumatena saha pāpaṃ kammaṃ saṃvibhajituṃ.</p>
              <p>[03] ``yathā, mahārāja, manussā udakanibbāhanena udakaṃ  suvidūrampi haranti, api nu, mahārāja, sakkā ghanamahāselapabbato {pabbatato (ka0)}   nibbāhanena yathicchitaṃ haritu''nti? ``na hi, bhante''ti.  ``evameva kho, mahārāja, sakkā kusalaṃ saṃvibhajituṃ, na sakkā  akusalaṃ saṃvibhajituṃ. yathā vā pana, mahārāja, sakkā telena padīpo  jāletuṃ, api nu, mahārāja, sakkā udakena padīpo ^a^P0.0296^ea^  jāletu''nti? ``na hi, bhante''ti. ``evameva kho, mahārāja,  sakkā ^a^V0.0273^ea^ kusalaṃ saṃvibhajituṃ, na sakkā akusalaṃ saṃvibhajituṃ. yathā vā  pana, mahārāja, kassakā taḷākato udakaṃ nīharitvā dhaññaṃ  paripācenti, api nu kho, mahārāja, sakkā mahāsamuddato udakaṃ  nīharitvā dhaññaṃ paripācetu''nti? ``na hi, bhante''ti.  ``evameva kho, mahārāja, sakkā kusalaṃ saṃvibhajituṃ, na sakkā  akusalaṃ saṃvibhajitu''nti.</p>
              <p>[03] ``bhante nāgasena, kena kāraṇena sakkā kusalaṃ saṃvibhajituṃ, na  sakkā akusalaṃ saṃvibhajituṃ. kāraṇena maṃ saññāpehi, nāhaṃ andho  anāloko ^a^M0.0286^ea^ sutvā vedissāmī''ti. ``akusalaṃ,  mahārāja, thokaṃ, kusalaṃ bahukaṃ, thokattā akusalaṃ kattāraṃ yeva  pariyādiyati, bahukattā kusalaṃ sadevakaṃ lokaṃ ajjhottharatī''ti.  ``opammaṃ karohī''ti.</p>
              <p>[03] ``yathā, mahārāja, parittaṃ ekaṃ udakabindu pathaviyaṃ nipateyya,  api nu kho taṃ, mahārāja, udakabindu dasapi dvādasapi yojanāni  ajjhotthareyyā''ti? ``na hi, bhante, yattha taṃ udakabindu  nipatitaṃ, tattheva pariyādiyatī''ti. ``kena kāraṇena,  mahārājā''ti? ``parittattā, bhante, udakabindussā''ti.  ``evameva kho, mahārāja, parittaṃ akusalaṃ parittattā kattāraṃ yeva  pariyādiyati, na sakkā saṃvibhajituṃ.</p>
              <p>[03] ``yathā vā pana, mahārāja, mahatimahāmegho abhivasseyya  tappayanto dharaṇitalaṃ, api nu kho so, mahārāja, mahāmegho  samantato otthareyyā''ti. ``āma, bhante, pūrayitvā so mahāmegho  sobbhasara saritasākhākandarapadaradahataḷāka {mātikātaḷāka (ka0)} udapānapokkharaṇiyo dasapi  dvādasapi yojanāni ajjhotthareyyā''ti. ``kena kāraṇena,  mahārājā''ti? ``mahantattā, bhante, meghassā''ti. ``evameva kho,  mahārāja, kusalaṃ bahukaṃ, bahukattā sakkā devamanussehipi  saṃvibhajitu''nti.</p>
              <p>[03] ``bhante nāgasena, kena kāraṇena akusalaṃ thokaṃ kusalaṃ  ^a^P0.0297^ea^ bahutara''nti? ``idha, mahārāja, yo koci dānaṃ  deti, sīlaṃ samādiyati, uposathakammaṃ karoti, so haṭṭho pahaṭṭho  hasito pamudito pasannamānaso vedajāto hoti, tassa aparāparaṃ pīti  uppajjati, pītimanassa bhiyyo bhiyyo kusalaṃ pavaḍḍhati.</p>
              <p>[03] ``yathā, mahārāja, udapāne bahusalilasampuṇṇe ekena desena  udakaṃ paviseyya, ekena nikkhameyya, nikkhamantepi aparāparaṃ  uppajjati, na sakkā hoti khayaṃ pāpetuṃ. evameva kho ^a^V0.0274^ea^, mahārāja,  kusalaṃ bhiyyo bhiyyo pavaḍḍhati. vassasatepi ce, mahārāja, puriso  kataṃ kusalaṃ āvajjeyya, āvajjite āvajjite bhiyyo bhiyyo kusalaṃ  pavaḍḍhati. tassa taṃ kusalaṃ sakkā hoti yathicchakehi saddhiṃ  saṃvibhajituṃ, idamettha, mahārāja, kāraṇaṃ, yena kāraṇena kusalaṃ bahutaraṃ.</p>
              <p>[03] ``akusalaṃ ^a^M0.0287^ea^ pana, mahārāja, karonto pacchā  vippaṭisārī hoti, vippaṭisārino cittaṃ paṭilīyati paṭikuṭati  paṭivattati na sampasārīyati socati tappati hāyati khīyati na  parivaḍḍhati tattheva pariyādiyati. yathā, mahārāja, sukkhāya  nadiyā mahāpuḷināya unnatāvanatāya kuṭilasaṅkuṭilāya uparito parittaṃ  udakaṃ āgacchantaṃ hāyati khīyati na parivaḍḍhati tattheva  pariyādiyati. evameva kho, mahārāja, akusalaṃ karontassa cittaṃ  paṭilīyati paṭikuṭati paṭivattati na sampasārīyati socati tappati  hāyati khīyati na parivaḍḍhati tattheva pariyādiyati, idamettha,  mahārāja, kāraṇaṃ, yena kāraṇena akusalaṃ thoka''nti. ``sādhu,  bhante nāgasena, evametaṃ tathā sampaṭicchāmī''ti. </p>
              <p>[06] pubbapetādisapañho catuttho. </p>
            </h4>
            <h4>
              <h4n> 5. supinapañho </h4n>
              <p>[03] 5^b^.^eb^ ``bhante nāgasena, imasmiṃ loke naranāriyo  supinaṃ passanti kalyāṇampi pāpakampi, diṭṭhapubbampi adiṭṭhapubbampi,  katapubbampi akatapubbampi, khemampi ^a^P0.0298^ea^ sabhayampi,  dūrepi santikepi, bahuvidhānipi anekavaṇṇasahassāni dissanti,  kiñcetaṃ supinaṃ nāma, ko cetaṃ passatī''ti? ``nimittametaṃ,  mahārāja, supinaṃ nāma, yaṃ cittassa āpāta {āpātha (sī0 pī0)} mupagacchati. chayime,  mahārāja, supinaṃ passanti, vātiko supinaṃ passati, pittiko supinaṃ  passati, semhiko supinaṃ passati, devatūpasaṃhārato supinaṃ passati,  samudāciṇṇato supinaṃ passati, pubbanimittato supinaṃ passati, tatra,  mahārāja, yaṃ pubbanimittato supinaṃ passati, taṃ yeva saccaṃ, avasesaṃ  micchā''ti.</p>
              <p>[03] ``bhante nāgasena, yo pubbanimittato supinaṃ passati, kiṃ  tassa cittaṃ sayaṃ gantvā taṃ nimittaṃ vicināti, taṃ vā nimittaṃ  cittassa āpātamupagacchati, añño vā āgantvā tassa ^a^V0.0275^ea^ ārocetī''ti?  ``na, mahārāja, tassa cittaṃ sayaṃ gantvā taṃ nimittaṃ vicināti,  nāpi añño koci āgantvā tassa āroceti, atha kho taṃ yeva  nimittaṃ cittassa āpātamupagacchati. yathā, mahārāja, ādāso na  sayaṃ kuhiñci gantvā chāyaṃ vicināti, nāpi añño koci ^a^M0.0288^ea^  chāyaṃ ānetvā ādāsaṃ āropeti {āroceti (ka0)}, atha kho yato kutoci  chāyā āgantvā ādāsassa āpātamupagacchati, evameva kho, mahārāja,  na tassa cittaṃ sayaṃ gantvā taṃ nimittaṃ vicināti, nāpi añño  koci āgantvā āroceti, atha kho yato kutoci nimittaṃ āgantvā  cittassa āpātamupagacchatī''ti.</p>
              <p>[03] ``bhante nāgasena, yaṃ taṃ cittaṃ supinaṃ passati, api nu taṃ  cittaṃ jānāti `evaṃ nāma vipāko bhavissati khemaṃ vā bhayaṃ vā'ti?  ``na hi, mahārāja, taṃ cittaṃ jānāti `evaṃvipāko bhavissati  khemaṃ vā bhayaṃ vā'ti, nimitte pana uppanne aññesaṃ katheti, tato te  atthaṃ kathentī''ti.</p>
              <p>[03] ``iṅgha, bhante nāgasena, kāraṇaṃ me dassehī''ti. ``yathā,  mahārāja, sarīre tilakā pīḷakā daddūni uṭṭhahanti lābhāya vā  alābhāya vā, yasāya vā ayasāya vā, nindāya ^a^P0.0299^ea^ vā  pasaṃsāya vā, sukhāya vā dukkhāya vā, api nu tā, mahārāja,  pīḷakā jānitvā uppajjanti `imaṃ nāma mayaṃ atthaṃ  nipphādessāmā'''ti? ``na hi, bhante, yādise tā okāse pīḷakā  sambhavanti, tattha tā pīḷakā disvā nemittakā byākaronti `evaṃ  nāma vipāko bhavissatī'''ti. ``evameva kho, mahārāja, yaṃ taṃ  cittaṃ supinaṃ passati, na taṃ cittaṃ jānāti `evaṃ nāma vipāko  bhavissati khemaṃ vā bhayaṃ vā'ti, nimitte pana uppanne aññesaṃ katheti,  tato te atthaṃ kathentī''ti.</p>
              <p>[03] ``bhante nāgasena, yo supinaṃ passati, so niddāyanto, udāhu  jāgaranto {jagganto (sī0 pī0)} passatī''ti? ``yo so, mahārāja, supinaṃ passati, na  so niddāyanto passati, nāpi jāgaranto passati. api ca  okkante middhe asampatte bhavaṅge etthantare supinaṃ passati.  middhasamārūḷhassa, mahārāja, cittaṃ bhavaṅgagataṃ hoti, bhavaṅgagataṃ cittaṃ  nappavattati, appavattaṃ cittaṃ sukhadukkhaṃ nappajānāti,  appaṭivijānantassa supino na hoti, pavattamāne citte supinaṃ  passati.</p>
              <p>[03] ``yathā, mahārāja, timire andhakāre appabhāse suparisuddhepi  ādāse chāyā na dissati ^a^V0.0276^ea^, evameva kho, mahārāja, middhasamārūḷhe  citte bhavaṅgagate tiṭṭhamānepi sarīre cittaṃ appavattaṃ hoti, appavatte  citte supinaṃ na passati ^a^M0.0289^ea^. yathā, mahārāja,  ādāso, evaṃ sarīraṃ daṭṭhabbaṃ; yathā andhakāro, evaṃ middhaṃ daṭṭhabbaṃ;  yathā āloko, evaṃ cittaṃ daṭṭhabbaṃ.</p>
              <p>[03] ``yathā vā pana, mahārāja, mahikotthaṭassa sūriyassa pabhā na  dissati santā yeva sūriyarasmi appavattā hoti, appavattāya  sūriyarasmiyā āloko na hoti, evameva kho, mahārāja,  middhasamārūḷhassa cittaṃ bhavaṅgagataṃ hoti, bhavaṅgagataṃ cittaṃ  nappavattati, appavatte citte supinaṃ na passati. yathā, mahārāja,  sūriyo, evaṃ sarīraṃ daṭṭhabbaṃ; yathā mahikottharaṇaṃ, evaṃ middhaṃ ^a^P0.0300^ea^  daṭṭhabbaṃ; yathā sūriyarasmi, evaṃ cittaṃ daṭṭhabbaṃ.</p>
              <p>[03] ``dvinnaṃ, mahārāja, santepi sarīre cittaṃ appavattaṃ hoti,  middhasamārūḷhassa bhavaṅgagatassa santepi sarīre cittaṃ appavattaṃ hoti,  nirodhasamāpannassa santepi sarīre cittaṃ appavattaṃ hoti, jāgarantassa,  mahārāja, cittaṃ lolaṃ hoti vivaṭaṃ pākaṭaṃ anibaddhaṃ, evarūpassa citte  nimittaṃ āpātaṃ na upeti. yathā, mahārāja, purisaṃ vivaṭaṃ pākaṭaṃ  akiriyaṃ arahassaṃ rahassakāmā parivajjenti, evameva kho, mahārāja,  jāgarantassa dibbo attho āpātaṃ na upeti, tasmā jāgaranto supinaṃ  na passati. yathā vā pana, mahārāja, bhikkhuṃ bhinnājīvaṃ anācāraṃ  pāpamittaṃ dussīlaṃ kusītaṃ hīnavīriyaṃ kusalā bodhipakkhiyā dhammā  āpātaṃ na upenti, evameva kho, mahārāja, jāgarantassa dibbo attho  āpātaṃ na upeti, tasmā jāgaranto supinaṃ na passatī''ti.</p>
              <p>[03] ``bhante nāgasena, atthi middhassa ādimajjhapariyosāna''nti?  ``āma, mahārāja, atthi middhassa ādimajjhapariyosāna''nti.  ``katamaṃ ādi, katamaṃ majjhaṃ, katamaṃ pariyosāna''nti? ``yo,  mahārāja, kāyassa onāho pariyonāho dubbalyaṃ mandatā akammaññatā  kāyassa, ayaṃ middhassa ādi; yo, mahārāja, kapiniddāpareto  vokiṇṇakaṃ jaggati {vokiṇṇataṃ gacchati (nisya)}, idaṃ middhassa majjhaṃ; bhavaṅgagati pariyosanaṃ.  majjhūpagato, mahārāja, kapiniddāpareto supinaṃ passati. yathā,  mahārāja, koci yatacārī samāhitacitto ṭhitadhammo acalabuddhi  pahīnakotūhalasaddaṃ vanamajjhogāhitvā sukhumaṃ atthaṃ cintayati, na ca  so tattha middhaṃ okkamati, so tattha samāhito ekaggacitto sukhumaṃ  atthaṃ paṭivijjhati, evameva kho, mahārāja, jāgaro na middhasamāpanno  ^a^M0.0290^ea^, majjhūpagato kapiniddāpareto supinaṃ ^a^P0.0301^ea^  passati. yathā, mahārāja, kotūhalasaddo, evaṃ jāgaraṃ daṭṭhabbaṃ; yathā  vivittaṃ vanaṃ, evaṃ kapiniddāpareto daṭṭhabbo ^a^V0.0277^ea^; yathā so kotūhalasaddaṃ  ohāya middhaṃ vivajjetvā majjhattabhūto sukhumaṃ atthaṃ paṭivijjhati, evaṃ  jāgaro na middhasamāpanno kapiniddāpareto supinaṃ passatī''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] supinapañho pañcamo. </p>
            </h4>
            <h4>
              <h4n> 6. akālamaraṇapañho </h4n>
              <p>[03] 6^b^.^eb^ ``bhante nāgasena, ye te sattā maranti, sabbe  te kāle yeva maranti, udāhu akālepi marantī''ti? ``atthi,  mahārāja, kālepi maraṇaṃ, atthi akālepi maraṇa''nti.</p>
              <p>[03] ``bhante nāgasena, ke kāle maranti, ke akāle marantī''ti?  ``diṭṭhapubbā pana, mahārāja, tayā ambarukkhā vā jamburukkhā vā,  aññasmā vā pana phalarukkhā phalāni patantāni āmāni ca pakkāni  cā''ti? ``āma, bhante''ti. ``yāni tāni, mahārāja, phalāni  rukkhato patanti, sabbāni tāni kāle yeva patanti, udāhu  akālepī''ti? ``yāni tāni, bhante nāgasena, phalāni paripakkāni  vilīnāni patanti, sabbāni tāni kāle patanti. yāni pana  tāni avasesāni phalāni tesu kānici kimividdhāni patanti,  kānici laguḷahatāni {sakuṇapahatā (syā0), lakuṭahatāni (sī0 pī0 ka0)}  patanti, kānici vātappahatāni patanti,  kānici antopūtikāni hutvā patanti, sabbāni tāni akāle  patantī''ti. ``evameva kho, mahārāja, ye te jarāvegahatā maranti,  te yeva kāle maranti, avasesā keci kammappaṭibāḷhā maranti, keci  gatippaṭibāḷhā maranti, keci kiriyappaṭibāḷhā marantī''ti.</p>
              <p>[03] ``bhante nāgasena, ye te kammappaṭibāḷhā maranti, yepi te  gatippaṭibāḷhā maranti, yepi te kiriyappaṭibāḷhā maranti, yepi te  jarāvegappaṭibāḷhā maranti, sabbe te kāle yeva maranti, yopi  mātukucchigato marati, so tassa kālo, kāle yeva so marati.  yopi vijātaghare marati, so tassa kālo ^a^P0.0302^ea^, sopi  kāle yeva marati. yopi māsiko ^a^M0.0291^ea^ marati...pe0...  yopi vassasatiko marati, so tassa kālo, kāle yeva so marati,  tena hi, bhante nāgasena, akāle maraṇaṃ nāma na hoti, ye keci  maranti, sabbe te kāle yeva marantī''ti.</p>
              <p>[03] ``sattime ^a^V0.0278^ea^, mahārāja, vijjamānepi uttariṃ āyusmiṃ akāle  maranti. katame satta? jighacchito, mahārāja, bhojanaṃ alabhamāno  upahatabbhantaro vijjamānepi uttariṃ āyusmiṃ akāle marati,  pipāsito, mahārāja, pānīyaṃ alabhamāno parisukkhahadayo  vijjamānepi uttariṃ āyusmiṃ akāle marati, ahinā daṭṭho, mahārāja,  visavegābhihato tikicchakaṃ alabhamāno vijjamānepi uttariṃ āyusmiṃ  akāle marati, visamāsito, mahārāja, ḍayhantesu aṅgapaccaṅgesu agadaṃ  alabhamāno vijjamānepi uttariṃ āyusmiṃ akāle marati, aggigato,  mahārāja, jhāyamāno nibbāpanaṃ alabhamāno vijjamānepi uttariṃ  āyusmiṃ akāle marati, udakagato, mahārāja, patiṭṭhaṃ alabhamāno  vijjamānepi uttariṃ āyusmiṃ akāle marati, sattihato, mahārāja,  ābādhiko bhisakkaṃ alabhamāno vijjamānepi uttariṃ āyusmiṃ akāle  marati, ime kho, mahārāja, satta vijjamānepi uttariṃ āyusmiṃ  akāle maranti. tatrāpāhaṃ, mahārāja, ekaṃsena vadāmi.</p>
              <p>[03] ``aṭṭhavidhena, mahārāja, sattānaṃ kālaṅkiriyā hoti,  vātasamuṭṭhānena pittasamuṭṭhānena semhasamuṭṭhānena sannipātikena  utuvipariṇāmena visamaparihārena opakkamikena kammavipākena,  mahārāja, sattānaṃ kālaṅkiriyā hoti. tatra, mahārāja, yadidaṃ  kammavipākena kālaṅkiriyā, sā yeva tattha sāmayikā {sāmāyikā (ka0)} kālaṅkiriyā,  avasesā asāmayikā kālaṅkiriyāti. bhavati ca -- </p>
              <p>[21] ```jighacchāya pipāsāya, ahidaṭṭhā {ahidaṭṭho (sī0), ahinā daṭṭho (pī0)} visena ca. </p>
              <p>[27] aggiudakasattīhi, akāle tattha mīyati. </p>
              <p>[26] vātapittena ^a^P0.0303^ea^ semhena, sannipātenutūhi ca. </p>
              <p>[22] visamopakkamakammehi, akāle tattha mīyatī'ti..</p>
              <p>[03] ``keci ^a^M0.0292^ea^, mahārāja, sattā pubbe katena tena  tena akusalakammavipākena maranti. idha, mahārāja, yo pubbe pare  jighacchāya māreti, so bahūni vassasatasahassāni jighacchāya  paripīḷito chāto parikilanto sukkhamilātahadayo bubhukkhito {sukkhito (sī0 pī0 ka0)}  visukkhito jhāyanto abbhantaraṃ pariḍayhanto jighacchāya yeva marati  daharopi majjhimopi mahallakopi, idampi tassa sāmayikamaraṇaṃ.</p>
              <p>[03] ``yo pubbe pare pipāsāya māreti, so bahūni  vassasatasahassāni peto hutvā nijjhāmataṇhiko ^a^V0.0279^ea^ samāno lūkho  kiso parisukkhitahadayo pipāsāya yeva marati daharopi majjhimopi  mahallakopi, idampi tassa sāmayikamaraṇaṃ.</p>
              <p>[03] ``yo pubbe pare ahinā ḍaṃsāpetvā māreti, so bahūni  vassasatasahassāni ajagaramukheneva ajagaramukhaṃ kaṇhasappamukheneva  kaṇhasappamukhaṃ parivattitvā tehi khāyitakhāyito ahīhi daṭṭho yeva  marati daharopi majjhimopi mahallakopi, idampi tassa sāmayikamaraṇaṃ.</p>
              <p>[03] ``yo pubbe pare visaṃ datvā māreti, so bahūni  vassasatasahassāni ḍayhantehi aṅgapaccaṅgehi bhijjamānena sarīrena  kuṇapagandhaṃ vāyanto viseneva marati daharopi majjhimopi mahallakopi,  idampi tassa sāmayikamaraṇaṃ.</p>
              <p>[03] ``yo pubbe pare agginā māreti, so bahūni  vassasatasahassāni aṅgārapabbateneva aṅgārapabbataṃ yamavisayeneva  yamavisayaṃ parivattitvā daḍḍhavidaḍḍhagatto agginā yeva marati  daharopi majjhimopi malallakopi, idampi tassa sāmayikamaraṇaṃ.</p>
              <p>[03] ``yo pubbe pare udakena māreti, so bahūni  vassasatasahassāni hataviluttabhaggadubbalagatto khubbhitacitto   {khubhitacitto (sī0 pī0)} udakeneva {udake yeva (bahūsu)}   marati daharopi majjhimopi mahallakopi, idampi tassa sāmayikamaraṇaṃ.</p>
              <p>[03] ``yo pubbe pare sattiyā māreti, so ^a^P0.0304^ea^ bahūni  vassasatasahassāni chinnabhinnakoṭṭitavikoṭṭito sattimukhasamāhato  sattiyā yeva marati daharopi majjhimopi mahallakopi, idampi tassa  sāmayikamaraṇaṃ''.</p>
              <p>[03] ``bhante ^a^M0.0293^ea^ nāgasena, akāle maraṇaṃ atthīti yaṃ  vadeti, iṅgha me tvaṃ tattha kāraṇaṃ atidisāti''. ``yathā,  mahārāja, mahatimahāaggikkhandho ādinnatiṇakaṭṭhasākhāpalāso  pariyādinnabhakkho upādānasaṅkhayā nibbāyati, so aggi vuccati  `anītiko anupaddavo samaye nibbuto nāmā'ti, evameva kho,  mahārāja, yo koci bahūni divasasahassāni jīvitvā jarājiṇṇo  āyukkhayā anītiko anupaddavo marati, so vuccati `samaye  maraṇamupagato'ti.</p>
              <p>[03] ``yathā ^a^V0.0280^ea^ vā pana, mahārāja, mahatimahāaggikkhandho  ādinnatiṇakaṭṭhasākhāpalāso assa, taṃ apariyādinne yeva  tiṇakaṭṭhasākhāpalāse mahatimahāmegho abhippavassitvā nibbāpeyya, api  nu kho, mahārāja, mahāaggikkhandho samaye nibbuto nāma hotī''ti?  ``na hi, bhante''ti. ``kissa pana so, mahārāja, pacchimo  aggikkhandho purimakena aggikkhandhena samasamagatiko nāhosī''ti?  ``āgantukena, bhante, meghena paṭipīḷito so aggikkhandho  asamaye nibbuto''ti. evameva kho, mahārāja, yo koci akāle  marati, so āgantukena rogena paṭipīḷito vātasamuṭṭhānena vā  pittasamuṭṭhānena vā semhasamuṭṭhānena vā sannipātikena vā  utupariṇāmajena vā visamaparihārajena vā opakkamikena vā  jighacchāya vā pipāsāya vā sappadaṭṭhena vā visamāsitena vā  agginā vā udakena vā sattivegappaṭipīḷito vā akāle marati.  idamettha, mahārāja, kāraṇaṃ, yena kāraṇena akāle maraṇaṃ atthi.</p>
              <p>[03] ``yathā vā pana, mahārāja, gagane mahatimahāvalāhako uṭṭhahitvā  ninnañca thalañca paripūrayanto abhivassati, so vuccati `megho  anītiko anupaddavo vassatī'ti. evameva kho, mahārāja, yo  koci ciraṃ jīvitvā jarājiṇṇo āyukkhayā ^a^P0.0305^ea^  anītiko anupaddavo marati, so vuccati `samaye maraṇamupagato'ti.</p>
              <p>[03] ``yathā vā pana, mahārāja, gagane mahatimahāvalāhako uṭṭhahitvā  antarāyeva mahatā vātena abbhatthaṃ gaccheyya, api nu kho so,  mahārāja, mahāvalāhako samaye vigato nāma hotī''ti? ``na hi,  bhante''ti. ``kissa pana so, mahārāja, pacchimo valāhako  purimena valāhakena samasamagatiko nāhosī''ti? ``āgantukena,  bhante, vātena paṭipīḷito so valāhako asamayappatto yeva  vigato''ti ^a^M0.0294^ea^. ``evameva kho, mahārāja, yo koci  akāle marati, so āgantukena rogena paṭipīḷito vātasamuṭṭhānena  vā...pe0... sattivegappaṭipīḷito vā akāle marati. idamettha,  mahārāja, kāraṇaṃ, yena kāraṇena akāle maraṇaṃ atthīti.</p>
              <p>[03] ``yathā vā pana, mahārāja, balavā āsīviso kupito  kiñcideva purisaṃ ḍaṃseyya, tassa taṃ visaṃ anītikaṃ anupaddavaṃ maraṇaṃ  pāpeyya, taṃ visaṃ vuccati `anītikamanupaddavaṃ koṭigata'nti. evameva  kho, mahārāja, yo koci ciraṃ jīvitvā jarājiṇṇo āyukkhayā  anītiko anupaddavo marati, so vuccati `anītiko anupaddavo  jīvitakoṭigato sāmayikaṃ maraṇamupagato'ti.</p>
              <p>[03] ``yathā ^a^V0.0281^ea^ vā pana, mahārāja, balavatā āsīvisena daṭṭhassa  antarāyeva āhituṇḍiko agadaṃ datvā avisaṃ kareyya, api nu kho  taṃ, mahārāja, visaṃ samaye vigataṃ nāma hotī''ti? ``na hi  bhante''ti. ``kissa pana taṃ, mahārāja, pacchimaṃ visaṃ purimakena  visena samasamagatikaṃ nāhosī''ti? ``āgantukena, bhante, agadena  paṭipīḷitaṃ visaṃ akoṭigataṃ yeva vigata''nti. ``evameva kho,  mahārāja, yo koci akāle marati, so āgantukena rogena  paṭipīḷito vātasamuṭṭhānena vā...pe0... sattivegappaṭipīḷito vā  akāle marati. idamettha, mahārāja, kāraṇaṃ, yena kāraṇena akāle  maraṇaṃ atthīti.</p>
              <p>[03] ``yathā vā pana, mahārāja, issāso saraṃ pāteyya, sace  ^a^P0.0306^ea^ so saro yathāgatigamanapathamatthakaṃ gacchati, so saro  vuccati `anītiko anupaddavo yathāgatigamanapathamatthakaṃ gato nāmā'ti.  evameva kho, mahārāja, yo koci ciraṃ jīvitvā jarājiṇṇo  āyukkhayā anītiko anupaddavo marati, so vuccati `anītiko  anupaddavo samaye maraṇamupagato'ti.</p>
              <p>[03] ``yathā vā pana, mahārāja, issāso saraṃ pāteyya, tassa taṃ  saraṃ tasmiṃ yeva khaṇe koci gaṇheyya, api nu kho so, mahārāja,  saro yathāgatigamanapathamatthakaṃ gato nāma hotī''ti? ``na hi,  bhante''ti. ``kissa pana so, mahārāja, pacchimo saro purimakena  sarena samasamagatiko nāhosī''ti? ``āgantukena, bhante, gahaṇena  tassa sarassa ^a^M0.0295^ea^ gamanaṃ upacchinna''nti. ``evameva  kho, mahārāja, yo koci akāle marati, so āgantukena rogena  paṭipīḷito vātasamuṭṭhānena vā...pe0... sattivegappaṭipīḷito vā  akāle marati. idamettha, mahārāja, kāraṇaṃ, yena kāraṇena akāle  maraṇaṃ atthīti.</p>
              <p>[03] ``yathā vā pana, mahārāja, yo koci lohamayaṃ bhājanaṃ  ākoṭeyya, tassa ākoṭanena saddo nibbattitvā  yathāgatigamanapathamatthakaṃ gacchati, so saddo vuccati `anītiko  anupaddavo yathāgatigamanapathamatthakaṃ gato nāmā'ti. evameva kho,  mahārāja, yo koci bahūni divasasahassāni jīvitvā jarājiṇṇo  āyukkhayā anītiko anupaddavo marati, so vuccati `anītiko  anupaddavo samaye maraṇamupāgato'ti.</p>
              <p>[03] ``yathā vā pana, mahārāja, yo koci lohamayaṃ bhājanaṃ  ākoṭeyya, tassa ākoṭanena saddo nibbatteyya, nibbatte sadde adūragate  koci āmaseyya, saha āmasanena saddo nirujjheyya ^a^V0.0282^ea^, api nu kho  so, mahārāja, saddo yathāgatigamanapathamatthakaṃ gato nāma hotī''ti?  ``na hi, bhante''ti. ``kissa pana, mahārāja, pacchimo saddo  purimakena saddena samasamagatiko nāhosī''ti? ``āgantukena,  bhante, āmasanena so saddo uparato''ti ^a^P0.0307^ea^.  ``evameva kho, mahārāja, yo koci akāle marati, so āgantukena  rogena paṭipīḷito vātasamuṭṭhānena vā...pe0... sattivegappaṭipīḷito  vā akāle marati. idamettha mahārāja kāraṇaṃ, yena kāraṇena akāle  maraṇaṃ atthīti.</p>
              <p>[03] ``yathā vā pana, mahārāja, khette suvirūḷhaṃ dhaññabījaṃ sammā  pavattamānena vassena otatavitatāakiṇṇabahuphalaṃ hutvā {uṭṭhitāakiṇṇabahuphalaṃ bhavitvā  (syā0)} sassuṭṭhānasamayaṃ pāpuṇāti, taṃ dhaññaṃ vuccati `anītikamanupaddavaṃ samayasampattaṃ nāma  hotī'ti. evameva kho, mahārāja, yo koci bahūni  divasasahassāni jīvitvā jarājiṇṇo āyukkhayā anītiko  anupaddavo marati, so vuccati `anītiko anupaddavo samaye  maraṇamupagato'ti.</p>
              <p>[03] ``yathā vā pana, mahārāja, khette suvirūḷhaṃ dhaññabījaṃ  udakena vikalaṃ mareyya, api nu kho taṃ, mahārāja, dhaññaṃ  asamayasampattaṃ nāma hotī''ti? ``na ^a^M0.0296^ea^ hi,  bhante''ti. ``kissa pana taṃ, mahārāja, pacchimaṃ dhaññaṃ purimakena  dhaññena samasamagatikaṃ nāhosī''ti? ``āgantukena, bhante, uṇhena  paṭipīḷitaṃ taṃ dhaññaṃ mata''nti. ``evameva kho, mahārāja, yo  koci akāle marati, so āgantukena rogena paṭipīḷito  vātasamuṭṭhānena vā...pe0... sattivegappaṭipīḷito vā akāle marati.  idamettha, mahārāja, kāraṇaṃ, yena kāraṇena akāle maraṇaṃ atthīti.</p>
              <p>[03] ``sutapubbaṃ pana tayā, mahārāja, `sampannataruṇasassaṃ kimayo  uṭṭhahitvā samūlaṃ nāsentī'''ti? ``sutapubbañceva taṃ, bhante, amhehi  diṭṭhapubbañcā''ti. ``kiṃ nu kho taṃ, mahārāja, sassaṃ kāle naṭṭhaṃ,  udāhu akāle naṭṭha''nti? ``akāle, bhante, yadi kho taṃ, bhante,  sassaṃ kimayo na khādeyyuṃ, sassuddharaṇasamayaṃ pāpuṇeyyā''ti. ``kiṃ  pana, mahārāja, āgantukena upaghātena sassaṃ vinassati, nirupaghātaṃ  sassaṃ sassuddharaṇasamayaṃ pāpuṇātī''ti? ``āma, bhante''ti.  ``evameva ^a^P0.0308^ea^ kho, mahārāja, yo koci akāle marati,  so āgantukena rogena paṭipīḷito vātasamuṭṭhānena vā...pe0...  sattivegappaṭipīḷito vā marati. idamettha, mahārāja, kāraṇaṃ, yena  kāraṇena akāle maraṇaṃ atthīti.</p>
              <p>[03] ``sutapubbaṃ ^a^V0.0283^ea^ pana tayā, mahārāja, `sampanne sasse  phalabhāranamite mañcaritapatte karakavassaṃ nāma vassajāti nipatitvā  vināseti aphalaṃ karotī'ti? ``sutapubbañceva taṃ, bhante, amhehi  diṭṭhapubbañcā''ti. ``api nu kho taṃ, mahārāja, sassaṃ kāle naṭṭhaṃ,  udāhu akāle naṭṭha''nti? ``akāle, bhante, yadi kho taṃ, bhante,  sassaṃ karakavassaṃ na vasseyya sassuddharaṇasamayaṃ pāpuṇeyyā''ti.  ``kiṃ pana, mahārāja, āgantukena upaghātena sassaṃ vinassati,  nirupaghātaṃ sassaṃ sassuddharaṇasamayaṃ pāpuṇātī''ti? ``āma,  bhante''ti. ``evameva kho, mahārāja, yo koci akāle marati,  so āgantukena rogena paṭipīḷito vātasamuṭṭhānena vā pittasamuṭṭhānena  vā semhasamuṭṭhānena vā sannipātikena vā utupariṇāmajena vā  visamaparihārajena vā opakkamikena vā jighacchāya vā pipāsāya vā  sappadaṭṭhena vā visamāsitena vā agginā vā udakena vā  sattivegappaṭipīḷito vā akāle marati. yadi pana āgantukena  rogena paṭipīḷito na bhaveyya, samayeva maraṇaṃ pāpuṇeyya. idamettha,  mahārāja, kāraṇaṃ, yena kāraṇena akāle maraṇaṃ atthī''ti.</p>
              <p>[03] ``acchariyaṃ ^a^M0.0297^ea^, bhante nāgasena, abbhutaṃ bhante  nāgasena, sudassitaṃ kāraṇaṃ, sudassitaṃ opammaṃ akāle maraṇassa  paridīpanāya, `atthi akāle maraṇa'nti uttānīkataṃ pākaṭaṃ kataṃ  vibhūtaṃ kataṃ, acittavikkhittakopi, bhante nāgasena, manujo  ekamekenapi tāva opammena niṭṭhaṃ gaccheyya `atthi akāle maraṇa'nti  ^a^P0.0309^ea^, kiṃ pana manujo sacetano? paṭhamopammenevāhaṃ,  bhante, saññatto `atthi akāle maraṇa'nti, api ca aparāparaṃ  nibbāhanaṃ sotukāmo na sampaṭicchi''nti. </p>
              <p>[06] akālamaraṇapañho chaṭṭho. </p>
            </h4>
            <h4>
              <h4n> 7. cetiyapāṭihāriyapañho </h4n>
              <p>[03] 7^b^.^eb^ ``bhante nāgasena, sabbesaṃ parinibbutānaṃ  cetiye pāṭihīraṃ hoti, udāhu ekaccānaṃ yeva hotī''ti?  ``ekaccānaṃ, mahārāja, hoti, ekaccānaṃ na hotī''ti. ``katamesaṃ,  bhante, hoti, katamesaṃ na hotī''ti? ``tiṇṇannaṃ, mahārāja,  aññatarassa adhiṭṭhānā parinibbutassa cetiye pāṭihīraṃ hoti.  katamesaṃ tiṇṇannaṃ? idha, mahārāja, arahā devamanussānaṃ anukampāya  ^a^V0.0284^ea^ tiṭṭhantova adhiṭṭhāti `evaṃnāma cetiye pāṭihīraṃ hotū'ti, tassa  adhiṭṭhānavasena cetiye pāṭihīraṃ hoti, evaṃ arahato adhiṭṭhānavasena  parinibbutassa cetiye pāṭihīraṃ hoti.</p>
              <p>[03] ``puna caparaṃ, mahārāja, devatā manussānaṃ anukampāya  parinibbutassa cetiye pāṭihīraṃ dassenti `iminā pāṭihīrena  saddhammo niccasampaggahito bhavissati, manussā ca pasannā kusalena  abhivaḍḍhissantī'ti, evaṃ devatānaṃ adhiṭṭhānavasena parinibbutassa  cetiye pāṭihīraṃ hoti.</p>
              <p>[03] ``puna caparaṃ, mahārāja, itthī vā puriso vā saddho pasanno  paṇḍito byatto medhāvī buddhisampanno yoniso cintayitvā gandhaṃ vā  mālaṃ vā dussaṃ vā aññataraṃ vā kiñci adhiṭṭhahitvā cetiye  ukkhipati `evaṃnāma hotū'ti, tassapi adhiṭṭhānavasena parinibbutassa  cetiye pāṭihīraṃ hoti, evaṃ manussānaṃ adhiṭṭhānavasena parinibbutassa  cetiye pāṭihīraṃ hoti.</p>
              <p>[03] ``imesaṃ ^a^M0.0298^ea^ kho, mahārāja, tiṇṇannaṃ aññatarassa  adhiṭṭhānavasena parinibbutassa cetiye pāṭihīraṃ hoti.</p>
              <p>[03] ``yadi, mahārāja, tesaṃ adhiṭṭhānaṃ na hoti, khīṇāsavassapi  chaḷabhiññassa cetovasippattassa cetiye pāṭihīraṃ na hoti, asatipi  ^a^P0.0310^ea^, mahārāja, pāṭihīre caritaṃ disvā suparisuddhaṃ  okappetabbaṃ niṭṭhaṃ gantabbaṃ saddahitabbaṃ `suparinibbuto ayaṃ  buddhaputto'''ti. ``sādhu, bhante nāgasena, evametaṃ tathā  sampaṭicchāmī''ti. </p>
              <p>[06] cetiyapāṭihāriyapañho sattamo. </p>
            </h4>
            <h4>
              <h4n> 8. dhammābhisamayapañho </h4n>
              <p>[03] 8^b^.^eb^ ``bhante nāgasena, ye te sammā paṭipajjanti,  tesaṃ sabbesaṃ yeva dhammābhisamayo hoti, udāhu kassaci na hotī''ti?  ``kassaci, mahārāja, hoti, kassaci na hotī''ti. ``kassa  bhante hoti, kassa na hotī''ti? ``tiracchānagatassa, mahārāja,  suppaṭipannassāpi dhammābhisamayo ^a^V0.0285^ea^ na hoti,  pettivisayūpapannassa...pe0... micchādiṭṭhikassa...pe0...  kuhakassa...pe0... mātughātakassa...pe0... pitughātakassa...pe0...  arahantaghātakassa...pe0... saṅghabhedakassa...pe0...  lohituppādakassa...pe0... theyyasaṃvāsakassa...pe0...  titthiyapakkantassa...pe0... bhikkhunidūsakassa...pe0... terasannaṃ  garukāpattīnaṃ aññataraṃ āpajjitvā avuṭṭhitassa...pe0...  paṇḍakassa...pe0... ubhatobyañjanakassa suppaṭipannassāpi  dhammābhisamayo na hoti...pe0... yopi manussadaharako  ūnakasattavassiko, tassa suppaṭipannassāpi dhammābhisamayo na hoti.  imesaṃ kho, mahārāja, soḷasannaṃ puggalānaṃ suppaṭipannānampi  dhammābhisamayo na hotī''ti.</p>
              <p>[03] ``bhante nāgasena, ye te pannarasa puggalā viruddhā yeva, tesaṃ  dhammābhisamayo hotu vā mā vā hotu, atha kena kāraṇena  manussadaharakassa ūnakasattavassikassa suppaṭipannassāpi  dhammābhisamayo na hoti? ettha tāva pañho bhavati `nanu nāma  daharakassa na rāgo hoti, na doso hoti, na moho hoti, na  māno hoti, na micchādiṭṭhi hoti, na arati hoti, na kāmavitakko  hoti, amissito kilesehi, so nāma daharako yutto ca patto ca  arahati ca cattāri saccāni ekapaṭivedhena paṭivijjhitu'''nti.</p>
              <p>[03] ``taññevettha ^a^P0.0311^ea^, mahārāja, kāraṇaṃ, yenāhaṃ  kāraṇena bhaṇāmi ^a^M0.0299^ea^ `ūnakasattavassikassa  suppaṭipannassāpi dhammābhisamayo na hotī'ti. yadi, mahārāja,  ūnakasattavassiko rajanīye rajjeyya, dussanīye dusseyya, mohanīye  muyheyya, madanīye majjeyya, diṭṭhiṃ vijāneyya, ratiñca aratiñca  vijāneyya, kusalākusalaṃ vitakkeyya, bhaveyya tassa dhammābhisamayo,  api ca, mahārāja, ūnakasattavassikassa cittaṃ abalaṃ dubbalaṃ parittaṃ  appaṃ thokaṃ mandaṃ avibhūtaṃ, asaṅkhatā nibbānadhātu garukā bhārikā  vipulā mahatī. ūnakasattavassiko, mahārāja, tena dubbalena cittena  parittakena mandena avibhūtena na sakkoti garukaṃ bhārikaṃ vipulaṃ mahatiṃ  asaṅkhataṃ nibbānadhātuṃ paṭivijjhituṃ.</p>
              <p>[03] ``yathā, mahārāja, sinerupabbatarājā garuko bhāriko vipulo  mahanto, api nu kho taṃ, mahārāja, puriso attano pākatikena  thāmabalavīriyena sakkuṇeyya sinerupabbatarājānaṃ uddharitu''nti? ``na  hi, bhante''ti. ``kena kāraṇena mahārājā''ti? ``dubbalattā,  bhante, purisassa, mahantattā sinerupabbatarājassā''ti. ``evameva  kho, mahārāja, ūnakasattavassikassa cittaṃ abalaṃ dubbalaṃ parittaṃ appaṃ  thokaṃ mandaṃ avibhūtaṃ, asaṅkhatā nibbānadhātu ^a^V0.0286^ea^ garukā bhārikā vipulā  mahatī. ūnakasattavassiko tena dubbalena cittena parittena mandena  avibhūtena na sakkoti garukaṃ bhārikaṃ vipulaṃ mahatiṃ asaṅkhataṃ  nibbānadhātuṃ paṭivijjhituṃ, tena kāraṇena ūnakasattavassikassa  suppaṭipannassāpi dhammābhisamayo na hoti.</p>
              <p>[03] ``yathā vā pana, mahārāja, ayaṃ mahāpathavī dīghā āyatā  puthulā vitthatā visālā vitthiṇṇā vipulā mahantā, api nu kho  taṃ, mahārāja, mahāpathaviṃ sakkā parittakena udakabindukena temetvā  udakacikkhallaṃ kātu''nti? ``na hi, bhante''ti. ``kena  kāraṇena, mahārājā''ti? ``parittattā, bhante, udakabindussa,  mahantattā mahāpathaviyā''ti. ``evameva kho, mahārāja,  ūnakasattavassikassa cittaṃ abalaṃ ^a^P0.0312^ea^ dubbalaṃ parittaṃ  appaṃ thokaṃ mandaṃ avibhūtaṃ, asaṅkhatā nibbānadhātu dīghā āyatā  puthulā vitthatā visālā vitthiṇṇā vipulā mahantā.  ūnakasattavassiko tena dubbalena cittena parittakena mandena avibhūtena  na sakkoti mahatiṃ asaṅkhataṃ nibbānadhātuṃ ^a^M0.0300^ea^  paṭivijjhituṃ, tena kāraṇena ūnakasattavassikassa suppaṭipannassāpi  dhammābhisamayo na hoti.</p>
              <p>[03] ``yathā vā pana, mahārāja, abaladubbalaparittāppathokamandaggi  bhaveyya, api nu kho, mahārāja, tāvatakena mandena agginā sakkā  sadevake loke andhakāraṃ vidhamitvā ālokaṃ dassetu''nti? ``na  hi, bhante''ti. ``kena kāraṇena mahārājā''ti? ``mandattā,  bhante, aggissa, lokassa mahantattā''ti. ``evameva kho, mahārāja,  ūnakasattavassikassa cittaṃ abalaṃ dubbalaṃ parittaṃ appaṃ thokaṃ mandaṃ  avibhūtaṃ, mahatā ca avijjandhakārena pihitaṃ. tasmā dukkaraṃ  ñāṇālokaṃ dassayituṃ, tena kāraṇena ūnakasattavassikassa  suppaṭipannassāpi dhammābhisamayo na hoti.</p>
              <p>[03] ``yathā vā pana, mahārāja, āturo kiso aṇuparimitakāyo  sālakakimi hatthināgaṃ tidhā pabhinnaṃ navāyataṃ tivitthataṃ dasapariṇāhaṃ  aṭṭharatanikaṃ sakaṭṭhānamupagataṃ disvā gilituṃ parikaḍḍheyya, api nu kho  so, mahārāja, sālakakimi sakkuṇeyya taṃ hatthināgaṃ gilitu''nti?  ``na hi, bhante''ti. ``kena kāraṇena, mahārājā''ti?  ``parittattā, bhante, sālakakimissa, mahantattā hatthināgassā''ti.  ``evameva kho, mahārāja, ūnakasattavassikassa cittaṃ abalaṃ dubbalaṃ  parittaṃ appaṃ thokaṃ mandaṃ avibhūtaṃ, mahatī asaṅkhatā nibbānadhātu.  so tena dubbalena cittena parittakena mandena avibhūtena na sakkoti  mahatiṃ asaṅkhataṃ nibbānadhātuṃ ^a^V0.0287^ea^ paṭivijjhituṃ, tena kāraṇena  ūnakasattavassikassa suppaṭipannassāpi dhammābhisamayo na hotī''ti.  ``sādhu, bhante nāgasena, evametaṃ tathā sampaṭicchāmī''ti. </p>
              <p>[06] dhammābhisamayapañho aṭṭhamo. </p>
            </h4>
            <h4>
              <h4n> 9. ekantasukhanibbānapañho </h4n>
              <p>[03] 9^b^.^eb^ ``bhante ^a^P0.0313^ea^ nāgasena, kiṃ  ekantasukhaṃ nibbānaṃ, udāhu dukkhena missa''nti? ``ekantasukhaṃ,  mahārāja, nibbānaṃ, dukkhena amissa''nti.</p>
              <p>[03] ``na mayaṃ taṃ, bhante nāgasena, vacanaṃ saddahāma `ekantasukhaṃ  nibbāna'nti, evamettha mayaṃ, bhante nāgasena, paccema `nibbānaṃ  dukkhena missa'nti, kāraṇañcettha upalabhāma `nibbānaṃ dukkhena  missa'nti. katamaṃ ettha kāraṇaṃ ^a^M0.0301^ea^? ye te, bhante  nāgasena, nibbānaṃ pariyesanti, tesaṃ dissati kāyassa ca cittassa  ca ātāpo paritāpo ṭhānacaṅkamanisajjāsayanāhārapariggaho middhassa  ca uparodho āyatanānañca paṭipīḷanaṃ dhanadhaññapiyañātimittappajahanaṃ.  ye keci loke sukhitā sukhasamappitā, te sabbepi pañcahi  kāmaguṇehi āyatane ramenti brūhenti,  manāpikamanāpikabahuvidhasubhanimittena rūpena cakkhuṃ ramenti brūhenti,  manāpikamanāpikagītavāditabahuvidhasubhanimittena saddena sotaṃ ramenti  brūhenti, manāpikamanāpikapupphaphalapattatacamūlasārabahuvidhasubhanimittena  gandhena ghānaṃ ramenti brūhenti,  manāpikamanāpikakhajjabhojjaleyyapeyyasāyanīyabahuvidhasubhanimittena  rasena jivhaṃ ramenti bruhenti,  manāpikamanāpikasaṇhasukhumamudumaddavabahuvidhasubhanimittena phassena kāyaṃ  ramenti brūhenti,  manāpikamanāpikakalyāṇapāpakasubhāsubhabahuvidhavitakkamanasikārena manaṃ  ramenti brūhenti. tumhe taṃ cakkhusotaghānajivhākāyamanobrūhanaṃ hanatha  upahanatha, chindatha upacchindatha, rundhatha uparundhatha. tena kāyopi  paritapati, cittampi paritapati, kāye paritatte kāyikadukkhavedanaṃ  vediyati, citte paritatte cetasikadukkhavedanaṃ vedayati. nanu  māgaṇḍiyopi {māgandiyopi (sī0 pī0)} paribbājako bhagavantaṃ garahamāno evamāha ^a^P0.0314^ea^  `bhūnahu {bhūtahacco (pī0), bhūnahacco (ka0)} samaṇo gotamo'ti. idamettha kāraṇaṃ, yenāhaṃ  kāraṇena brūmi `nibbānaṃ dukkhena missa'''nti.</p>
              <p>[03] ``na hi, mahārāja, nibbānaṃ dukkhena missaṃ, ekantasukhaṃ  nibbānaṃ. yaṃ pana tvaṃ, mahārāja ^a^V0.0288^ea^, brūsi `nibbānaṃ dukkha'nti, netaṃ  dukkhaṃ nibbānaṃ nāma, nibbānassa pana sacchikiriyāya pubbabhāgo  eso, nibbānapariyesanaṃ etaṃ, ekantasukhaṃ yeva, mahārāja, nibbānaṃ,  na dukkhena missaṃ. ettha kāraṇaṃ vadāmi. atthi, mahārāja,  rājūnaṃ rajjasukhaṃ nāmā''ti? ``āma, bhante, atthi rājūnaṃ  rajjasukha''nti. ``api nu kho taṃ, mahārāja, rajjasukhaṃ dukkhena  missa''nti? ``na hi, bhante''ti. ``kissa pana te, mahārāja,  rājāno paccante kupite tesaṃ paccantanissitānaṃ paṭisedhāya amaccehi  pariṇāyakehi bhaṭehi balatthehi parivutā pavāsaṃ gantvā  ḍaṃsamakasavātātapapaṭipīḷitā samavisame paridhāvanti, mahāyuddhañca  karonti, jīvitasaṃsayañca pāpuṇantī''ti? ``netaṃ, bhante nāgasena,  rajjasukhaṃ nāma, rajjasukhassa pariyesanāya pubbabhāgo eso, dukkhena,  bhante nāgasena, rājāno ^a^M0.0302^ea^ rajjaṃ pariyesitvā rajjasukhaṃ  anubhavanti, evaṃ, bhante nāgasena, rajjasukhaṃ dukkhena amissaṃ, aññaṃ  taṃ rajjasukhaṃ, aññaṃ dukkha''nti. ``evameva kho, mahārāja,  ekantasukhaṃ nibbānaṃ, na dukkhena missaṃ. ye pana taṃ nibbānaṃ  pariyesanti, te kāyañca cittañca ātāpetvā  ṭhānacaṅkamanisajjāsayanāhāraṃ pariggahetvā middhaṃ uparundhitvā  āyatanāni paṭipīḷetvā kāyañca jīvitañca pariccajitvā dukkhena  nibbānaṃ pariyesitvā ekantasukhaṃ nibbānaṃ anubhavanti,  nihatapaccāmittā viya rājāno rajjasukhaṃ. evaṃ, mahārāja,  ekantasukhaṃ nibbānaṃ, na dukkhena missaṃ, aññaṃ nibbānaṃ, aññaṃ  dukkhanti.</p>
              <p>[03] ``aparampi ^a^P0.0315^ea^, mahārāja, uttariṃ kāraṇaṃ suṇohi  ekantasukhaṃ nibbānaṃ, na dukkhena missaṃ, aññaṃ dukkhaṃ, aññaṃ  nibbānanti. atthi, mahārāja, ācariyānaṃ sippavantānaṃ sippasukhaṃ  nāmā''ti? ``āma, bhante, atthi ācariyānaṃ sippavantānaṃ  sippasukha''nti. ``api nu kho taṃ, mahārāja, sippasukhaṃ dukkhena  missa''nti? ``na hi, bhante''ti. ``kissa pana te, mahārāja,  ācariyā {idaṃ padaṃ sī0 pī0 potthakesu natthi} ācariyānaṃ abhivādanapaccuṭṭhānena  udakāharaṇagharasammajjanadantakaṭṭhamukhodakānuppadānena  ucchiṭṭhapaṭiggahaṇaucchādananahāpanapādaparikammena sakacittaṃ  nikkhipitvā paracittānuvattanena dukkhaseyyāya visamabhojanena kāyaṃ  ātāpentī''ti? ``netaṃ, bhante nāgasena, sippasukhaṃ nāma,  sippapariyesanāya pubbabhāgo eso, dukkhena, bhante nāgasena,  ācariyā sippaṃ pariyesitvā sippasukhaṃ anubhavanti, evaṃ, bhante  nāgasena, sippasukhaṃ dukkhena amissaṃ, aññaṃ taṃ sippasukhaṃ, aññaṃ  dukkha''nti. ``evameva kho, mahārāja, ekantasukhaṃ nibbānaṃ, na  dukkhena missaṃ. ye pana taṃ nibbānaṃ pariyesanti, te kāyañca  cittañca ātāpetvā ṭhānacaṅkamanisajjāsayanāhāraṃ pariggahetvā middhaṃ  uparundhitvā āyatanāni paṭipīḷetvā kāyañca jīvitañca pariccajitvā  dukkhena nibbānaṃ pariyesitvā ^a^V0.0289^ea^ ekantasukhaṃ nibbānaṃ anubhavanti,  ācariyā viya sippasukhaṃ. evaṃ, mahārāja, ekantasukhaṃ nibbānaṃ,  na dukkhena missaṃ, aññaṃ dukkhaṃ, aññaṃ nibbāna''nti. ``sādhu,  bhante nāgasena, evametaṃ tathā sampaṭicchāmī''ti. </p>
              <p>[06] ekantasukhanibbānapañho navamo. </p>
            </h4>
            <h4>
              <h4n> 10. nibbānarūpasaṇṭhānapañho </h4n>
              <p>[03] 10^b^.^eb^ ``bhante ^a^M0.0303^ea^ nāgasena, `nibbānaṃ  nibbāna'nti yaṃ vadesi, sakkā pana tassa nibbānassa rūpaṃ vā  saṇṭhānaṃ vā vayaṃ vā pamāṇaṃ vā opammena vā kāraṇena vā hetunā  ^a^P0.0316^ea^ vā nayena vā upadassayitu''nti? ``appaṭibhāgaṃ,  mahārāja, nibbānaṃ, na sakkā nibbānassa rūpaṃ vā saṇṭhānaṃ vā vayaṃ  vā pamāṇaṃ vā opammena vā kāraṇena vā hetunā vā nayena vā  upadassayitu''nti. ``etampāhaṃ, bhante nāgasena, na sampaṭicchāmi,  yaṃ atthidhammassa nibbānassa rūpaṃ vā saṇṭhānaṃ vā vayaṃ vā pamāṇaṃ  vā opammena vā kāraṇena vā hetunā vā nayena vā apaññāpanaṃ,  kāraṇena maṃ saññāpehī''ti. ``hotu, mahārāja, kāraṇena taṃ  saññāpessāmi. atthi, mahārāja, mahāsamuddo nāmā''ti? ``āma,  bhante, attheso mahāsamuddo''ti. ``sace taṃ, mahārāja, koci evaṃ  puccheyya `kittakaṃ, mahārāja, mahāsamudde udakaṃ, kati pana te sattā,  ye mahāsamudde paṭivasantī'ti, evaṃ puṭṭho tvaṃ, mahārāja, kinti tassa  byākareyyāsī''ti? ``sace maṃ, bhante, koci evaṃ puccheyya  `kittakaṃ, mahārāja, mahāsamudde udakaṃ, kati pana te sattā, ye  mahāsamudde paṭivasantī'ti, tamahaṃ, bhante, evaṃ vadeyyaṃ `apucchitabbaṃ maṃ  tvaṃ ambho purisa pucchasi, nesā pucchā kenaci pucchitabbā, ṭhapanīyo  eso pañho. avibhatto lokakkhāyikehi mahāsamuddo, na sakkā  mahāsamudde udakaṃ pariminituṃ sattā vā ye tattha vāsamupagatāti evāhaṃ  bhante tassa paṭivacanaṃ dadeyya'''nti.</p>
              <p>[03] ``kissa pana, tvaṃ mahārāja, atthidhamme mahāsamudde evaṃ  paṭivacanaṃ dadeyyāsi, nanu vigaṇetvā {minitvā (ka0)} tassa ācikkhitabbaṃ `ettakaṃ  mahāsamudde udakaṃ, ettakā ca sattā mahāsamudde paṭivasantī''ti?  ``na sakkā, bhante, avisayo eso pañho''ti.</p>
              <p>[03] ``yathā ^a^V0.0290^ea^, mahārāja, atthidhamme yeva mahāsamudde na sakkā udakaṃ  parigaṇetuṃ {pariminituṃ (ka0)} sattā vā ye tattha vāsamupagatā, evameva kho, mahārāja,  atthidhammasseva nibbānassa na sakkā rūpaṃ vā saṇṭhānaṃ vā vayaṃ vā  pamāṇaṃ vā opammena vā ^a^P0.0317^ea^ kāraṇena vā hetunā vā  nayena vā upadassayituṃ, vigaṇeyya, mahārāja, iddhimā cetovasippatto  mahāsamudde udakaṃ tatrāsaye ^a^M0.0304^ea^ ca satte, na tveva so  iddhimā cetovasippatto sakkuṇeyya nibbānassa rūpaṃ vā saṇṭhānaṃ vā  vayaṃ vā pamāṇaṃ vā opammena vā kāraṇena vā hetunā vā nayena vā  upadassayituṃ.</p>
              <p>[03] ``aparampi, mahārāja, uttariṃ kāraṇaṃ suṇohi, atthidhammasseva  nibbānassa na sakkā rūpaṃ vā saṇṭhānaṃ vā vayaṃ vā pamāṇaṃ vā  opammena vā kāraṇena vā hetunā vā nayena vā upadassayitunti.  atthi, mahārāja, devesu arūpakāyikā nāma devā''ti. ``āma,  bhante, suyyati `atthi devesu arūpakāyikā nāma devā'''ti.  ``sakkā pana, mahārāja, tesaṃ arūpakāyikānaṃ devānaṃ rūpaṃ vā  saṇṭhānaṃ vā vayaṃ vā pamāṇaṃ vā opammena vā kāraṇena vā hetunā vā  nayena vā upadassayitu''nti? ``na hi, bhante''ti. ``tena hi,  mahārāja, natthi arūpakāyikā devā''ti? ``atthi, bhante,  arūpakāyikā devā, na ca sakkā tesaṃ rūpaṃ vā saṇṭhānaṃ vā vayaṃ vā  pamāṇaṃ vā opammena vā kāraṇena vā hetunā vā nayena vā  upadassayitu''nti. ``yathā, mahārāja, atthisattānaṃ yeva  arūpakāyikānaṃ devānaṃ na sakkā rūpaṃ vā saṇṭhānaṃ vā vayaṃ vā pamāṇaṃ  vā opammena vā kāraṇena vā hetunā vā nayena vā upadassayituṃ,  evameva kho, mahārāja, atthidhammasseva nibbānassa na sakkā rūpaṃ vā  saṇṭhānaṃ vā vayaṃ vā pamāṇaṃ vā opammena vā kāraṇena vā hetunā vā  nayena vā upadassayitu''nti.</p>
              <p>[03] ``bhante nāgasena, hotu ekantasukhaṃ nibbānaṃ, na ca sakkā  tassa rūpaṃ vā saṇṭhānaṃ vā vayaṃ vā pamāṇaṃ vā opammena vā kāraṇena  vā hetunā vā nayena vā upadassayituṃ. atthi pana, bhante,  nibbānassa guṇaṃ aññehi anupaviṭṭhaṃ kiñci opammanidassanamatta''nti?  ``sarūpato, mahārāja, natthi, guṇato pana sakkā kiñci  opammanidassanamattaṃ ^a^P0.0318^ea^ upadassayitu''nti. ``sādhu,  bhante nāgasena, yathāhaṃ labhāmi nibbānassa guṇatopi  ekadesaparidīpanamattaṃ, tathā sīghaṃ brūhi, nibbāpehi me hadayapariḷāhaṃ  vinaya sītalamadhuravacanamālutenā''ti.</p>
              <p>[03] ``padumassa, mahārāja, eko guṇo nibbānaṃ anupaviṭṭho,  udakassa dve guṇā, agadassa tayo ^a^V0.0291^ea^ guṇā, mahāsamuddassa cattāro guṇā,  bhojanassa pañca guṇā, ākāsassa dasa guṇā, maṇiratanassa tayo  guṇā ^a^M0.0305^ea^, lohitacandanassa tayo guṇā, sappimaṇḍassa  tayo guṇā, girisikharassa pañca guṇā nibbānaṃ anupaviṭṭhā''ti.</p>
              <p>[03] ``bhante nāgasena, `padumassa eko guṇo nibbānaṃ  anupaviṭṭho'ti yaṃ vadesi, katamo padumassa eko guṇo nibbānaṃ  anupaviṭṭho''ti? ``yathā, mahārāja, padumaṃ anupalittaṃ udakena,  evameva kho, mahārāja, nibbānaṃ sabbakilesehi anupalittaṃ. ayaṃ,  mahārāja, padumassa eko guṇo nibbānaṃ anupaviṭṭho''ti.</p>
              <p>[03] ``bhante nāgasena, `udakassa dve guṇā nibbānaṃ anupaviṭṭhā'ti  yaṃ vadesi, katame udakassa dve guṇā nibbānaṃ anupaviṭṭhā''ti?  ``yathā, mahārāja, udakaṃ sītalaṃ pariḷāhanibbāpanaṃ, evameva kho,  mahārāja, nibbānaṃ sītalaṃ sabbakilesapariḷāhanibbāpanaṃ. ayaṃ,  mahārāja, udakassa paṭhamo guṇo nibbānaṃ anupaviṭṭho. puna caparaṃ,  mahārāja, udakaṃ kilantatasitapipāsitaghammābhitattānaṃ janapasupajānaṃ  pipāsāvinayanaṃ, evameva kho, mahārāja, nibbānaṃ  kāmataṇhābhavataṇhāvibhavataṇhāpipāsāvinayanaṃ. ayaṃ, mahārāja,  udakassa dutiyo guṇo nibbānaṃ anupaviṭṭho. ime kho, mahārāja,  udakassa dve guṇā nibbānaṃ anupaviṭṭhā''ti.</p>
              <p>[03] ``bhante nāgasena, `agadassa tayo guṇā nibbānaṃ  anupaviṭṭhā'ti yaṃ vadesi, katame agadassa tayo guṇā nibbānaṃ  ^a^P0.0319^ea^ anupaviṭṭhā''ti? ``yathā, mahārāja, agado  visapīḷitānaṃ sattānaṃ paṭisaraṇaṃ, evameva kho, mahārāja, nibbānaṃ  kilesavisapīḷitānaṃ sattānaṃ paṭisaraṇaṃ. ayaṃ, mahārāja, agadassa  paṭhamo guṇo nibbānaṃ anupaviṭṭho. puna caparaṃ, mahārāja, agado  rogānaṃ antakaro, evameva kho, mahārāja, nibbānaṃ sabbadukkhānaṃ  antakaraṃ. ayaṃ, mahārāja, agadassa dutiyo guṇo nibbānaṃ  anupaviṭṭho. puna caparaṃ, mahārāja, agado amataṃ, evameva kho,  mahārāja, nibbānaṃ amataṃ. ayaṃ, mahārāja, agadassa tatiyo guṇo  nibbānaṃ anupaviṭṭho. ime kho, mahārāja, agadassa tayo guṇā  nibbānaṃ anupaviṭṭhā''ti.</p>
              <p>[03] ``bhante nāgasena, `mahāsamuddassa cattāro guṇā nibbānaṃ  anupaviṭṭhā'ti yaṃ vadesi, katame mahāsamuddassa cattāro guṇā nibbānaṃ  anupaviṭṭhā''ti? ``yathā, mahārāja, mahāsamuddo suñño  sabbakuṇapehi, evameva kho, mahārāja ^a^M0.0306^ea^, nibbānaṃ suññaṃ  sabbakilesakuṇapehi. ayaṃ, mahārāja ^a^V0.0292^ea^, mahāsamuddassa paṭhamo guṇo  nibbānaṃ anupaviṭṭho. puna caparaṃ, mahārāja, mahāsamuddo mahanto  anorapāro, na paripūrati sabbasavantīhi, evameva kho, mahārāja,  nibbānaṃ mahantaṃ anorapāraṃ, na pūrati sabbasattehi. ayaṃ, mahārāja,  mahāsamuddassa dutiyo guṇo nibbānaṃ anupaviṭṭho. puna caparaṃ,  mahārāja, mahāsamuddo mahantānaṃ bhūtānaṃ āvāso, evameva kho,  mahārāja, nibbānaṃ mahantānaṃ arahantānaṃ  vimalakhīṇāsavabalappattavasībhūtamahābhūtānaṃ āvāso. ayaṃ, mahārāja,  mahāsamuddassa tatiyo guṇo nibbānaṃ anupaviṭṭho. puna caparaṃ,  mahārāja, mahāsamuddo aparimitavividhavipulavīcipupphasaṃkusumito,  evameva kho, mahārāja, nibbānaṃ  aparimitavividhavipulaparisuddhavijjāvimuttipupphasaṃkusumitaṃ. ayaṃ,  mahārāja, mahāsamuddassa catuttho guṇo nibbānaṃ anupaviṭṭho. ime  kho, mahārāja, mahāsamuddassa cattāro guṇā nibbānaṃ anupaviṭṭhā''ti.</p>
              <p>[03] ``bhante ^a^P0.0320^ea^ nāgasena, `bhojanassa pañca guṇā  nibbānaṃ anupaviṭṭhā'ti yaṃ vadesi, katame bhojanassa pañca guṇā  nibbānaṃ anupaviṭṭhā''ti? ``yathā, mahārāja, bhojanaṃ sabbasattānaṃ  āyudhāraṇaṃ, evameva kho, mahārāja, nibbānaṃ sacchikataṃ  jarāmaraṇanāsanato āyudhāraṇaṃ. ayaṃ, mahārāja, bhojanassa paṭhamo  guṇo nibbānaṃ anupaviṭṭho. puna caparaṃ, mahārāja, bhojanaṃ  sabbasattānaṃ balavaḍḍhanaṃ, evameva kho, mahārāja, nibbānaṃ sacchikataṃ  sabbasattānaṃ iddhibalavaḍḍhanaṃ. ayaṃ, mahārāja, bhojanassa dutiyo  guṇo nibbānaṃ anupaviṭṭho. puna caparaṃ, mahārāja, bhojanaṃ  sabbasattānaṃ vaṇṇajananaṃ, evameva kho, mahārāja, nibbānaṃ sacchikataṃ  sabbasattānaṃ guṇavaṇṇajananaṃ. ayaṃ, mahārāja, bhojanassa tatiyo  guṇo nibbānaṃ anupaviṭṭho. puna caparaṃ, mahārāja, bhojanaṃ  sabbasattānaṃ darathavūpasamanaṃ, evameva kho, mahārāja, nibbānaṃ  sacchikataṃ sabbasattānaṃ sabbakilesadarathavūpasamanaṃ. ayaṃ, mahārāja,  bhojanassa catuttho guṇo nibbānaṃ anupaviṭṭho. puna caparaṃ, mahārāja,  bhojanaṃ sabbasattānaṃ jighacchādubbalyapaṭivinodanaṃ, evameva kho,  mahārāja, nibbānaṃ sacchikataṃ sabbasattānaṃ  sabbadukkhajighacchādubbalyapaṭivinodanaṃ. ayaṃ, mahārāja, bhojanassa  pañcamo guṇo nibbānaṃ anupaviṭṭho. ime kho, mahārāja, bhojanassa  pañca guṇā nibbānaṃ anupaviṭṭhā''ti.</p>
              <p>[03] ``bhante ^a^M0.0307^ea^ nāgasena, `ākāsassa dasa guṇā  nibbānaṃ anupaviṭṭhā'ti yaṃ vadesi, katame ākāsassa dasa guṇā  nibbānaṃ anupaviṭṭhā''ti? ``yathā, mahārāja, ākāso na jāyati,  na jīyati, na mīyati, na cavati, na uppajjati, duppasaho,  acorāharaṇo, anissito, vihagagamano, nirāvaraṇo, ananto.  evameva ^a^P0.0321^ea^ kho, mahārāja, nibbānaṃ na jāyati, na  jīyati ^a^V0.0293^ea^, na mīyati, na cavati, na uppajjati, duppasahaṃ, acorāharaṇaṃ,  anissitaṃ, ariyagamanaṃ, nirāvaraṇaṃ, anantaṃ. ime kho, mahārāja,  ākāsassa dasa guṇā nibbānaṃ anupaviṭṭhā''ti.</p>
              <p>[03] ``bhante nāgasena, `maṇiratanassa tayo guṇā nibbānaṃ  anupaviṭṭhā'ti yaṃ vadesi, katame maṇiratanassa tayo guṇā nibbānaṃ  anupaviṭṭhā''ti? ``yathā, mahārāja, maṇiratanaṃ kāmadadaṃ, evameva  kho, mahārāja, nibbānaṃ kāmadadaṃ. ayaṃ, mahārāja, maṇiratanassa  paṭhamo guṇo nibbānaṃ anupaviṭṭho. puna caparaṃ, mahārāja, maṇiratanaṃ  hāsakaraṃ, evameva kho, mahārāja, nibbānaṃ hāsakaraṃ. ayaṃ, mahārāja,  maṇiratanassa dutiyo guṇo nibbānaṃ anupaviṭṭho. puna caparaṃ,  mahārāja, maṇiratanaṃ ujjotattakaraṃ, evameva kho, mahārāja, nibbānaṃ  ujjotattakaraṃ {ujjotatthakaraṃ (sī0 pī0), ujjotitatthakaraṃ (syā0)}.  ayaṃ, mahārāja, maṇiratanassa tatiyo guṇo nibbānaṃ  anupaviṭṭho. ime kho, mahārāja, maṇiratanassa tayo guṇā nibbānaṃ  anupaviṭṭhā''ti.</p>
              <p>[03] ``bhante nāgasena, `lohitacandanassa tayo guṇā nibbānaṃ  anupaviṭṭhā'ti yaṃ vadesi, katame lohitacandanassa tayo guṇā nibbānaṃ  anupaviṭṭhā''ti? ``yathā, mahārāja, lohitacandanaṃ dullabhaṃ, evameva  kho, mahārāja, nibbānaṃ dullabhaṃ. ayaṃ, mahārāja, lohitacandanassa  paṭhamo guṇo nibbānaṃ anupaviṭṭho. puna caparaṃ, mahārāja,  lohitacandanaṃ asamasugandhaṃ, evameva kho, mahārāja, nibbānaṃ  asamasugandhaṃ. ayaṃ, mahārāja, lohitacandanassa dutiyo guṇo  nibbānaṃ anupaviṭṭho. puna caparaṃ, mahārāja, lohitacandanaṃ  sajjanapasatthaṃ {sabbajanapasatthaṃ (syā0)}, evameva kho, mahārāja, nibbānaṃ ariyasajjanapasatthaṃ.  ayaṃ, mahārāja, lohitacandanassa tatiyo guṇo nibbānaṃ anupaviṭṭho.  ime kho, mahārāja, lohitacandanassa tayo guṇā nibbānaṃ  anupaviṭṭhā''ti.</p>
              <p>[03] ``bhante ^a^P0.0322^ea^ ^a^M0.0308^ea^ nāgasena,  `sappimaṇḍassa tayo guṇā nibbānaṃ anupaviṭṭhā'ti yaṃ vadesi, katame  sappimaṇḍassa tayo guṇā nibbānaṃ anupaviṭṭhā''ti? ``yathā,  mahārāja, sappimaṇḍo vaṇṇasampanno, evameva kho, mahārāja, nibbānaṃ  guṇavaṇṇasampannaṃ. ayaṃ, mahārāja, sappimaṇḍassa paṭhamo guṇo  nibbānaṃ anupaviṭṭho. puna caparaṃ, mahārāja, sappimaṇḍo gandhasampanno,  evameva kho, mahārāja, nibbānaṃ sīlagandhasampannaṃ. ayaṃ, mahārāja,  sappimaṇḍassa dutiyo guṇo nibbānaṃ anupaviṭṭho. puna caparaṃ,  mahārāja, sappimaṇḍo rasasampanno, evameva kho ^a^V0.0294^ea^, mahārāja, nibbānaṃ  rasasampannaṃ. ayaṃ, mahārāja, sappimaṇḍassa tatiyo guṇo nibbānaṃ  anupaviṭṭho. ime kho, mahārāja, sappimaṇḍassa tayo guṇā nibbānaṃ  anupaviṭṭhā''ti.</p>
              <p>[03] ``bhante nāgasena, `girisikharassa pañca guṇā nibbānaṃ  anupaviṭṭhā'ti yaṃ vadesi, katame girisikharassa pañca guṇā nibbānaṃ  anupaviṭṭhā''ti? ``yathā, mahārāja, girisikharaṃ accuggataṃ, evameva  kho, mahārāja, nibbānaṃ accugataṃ. ayaṃ, mahārāja, girisikharassa  paṭhamo guṇo nibbānaṃ anupaviṭṭho. puna caparaṃ, mahārāja, girisikharaṃ  acalaṃ, evameva kho, mahārāja, nibbānaṃ acalaṃ. ayaṃ, mahārāja,  girisikharassa dutiyo guṇo nibbānaṃ anupaviṭṭho. puna caparaṃ,  mahārāja, girisikharaṃ duradhirohaṃ, evameva kho, mahārāja, nibbānaṃ  duradhirohaṃ sabbakilesānaṃ. ayaṃ, mahārāja, girisikharassa tatiyo  guṇo nibbānaṃ anupaviṭṭho. puna caparaṃ, mahārāja, girisikharaṃ  sabbabījānaṃ avirūhanaṃ, evameva kho, mahārāja, nibbānaṃ  sabbakilesānaṃ avirūhanaṃ. ayaṃ, mahārāja, girisikharassa catuttho  guṇo nibbānaṃ anupaviṭṭho. puna caparaṃ, mahārāja, girisikharaṃ  anunayappaṭighavippamuttaṃ, evameva kho, mahārāja, nibbānaṃ  anunayappaṭighavippamuttaṃ. ayaṃ, mahārāja, girisikharassa pañcamo  guṇo nibbānaṃ anupaviṭṭho ^a^P0.0323^ea^. ime kho, mahārāja,  girisikharassa pañca guṇā nibbānaṃ anupaviṭṭhā''ti. ``sādhu, bhante  nāgasena, evametaṃ tathā sampaṭicchāmī''ti. </p>
              <p>[06] nibbānarūpasaṇṭhānapañho dasamo. </p>
            </h4>
            <h4>
              <h4n> 11. nibbānasacchikaraṇapañho </h4n>
              <p>[03] 11^b^.^eb^ ``bhante ^a^M0.0309^ea^ nāgasena, tumhe bhaṇatha  `nibbānaṃ na atītaṃ, na anāgataṃ, na paccuppannaṃ, na uppannaṃ na  anuppannaṃ na uppādanīya'nti. idha, bhante nāgasena, yo koci  sammāpaṭipanno nibbānaṃ sacchikaroti, so uppannaṃ sacchikaroti,  udāhu uppādetvā sacchikarotī''ti? ``yo koci, mahārāja,  sammāpaṭipanno nibbānaṃ sacchikaroti, so na uppannaṃ sacchikaroti,  na uppādetvā sacchikaroti, api ca, mahārāja, atthesā  nibbānadhātu, yaṃ so sammāpaṭipanno sacchikarotī''ti.</p>
              <p>[03] ``mā, bhante nāgasena, imaṃ pañhaṃ paṭicchannaṃ katvā dīpehi,  vivaṭaṃ pākaṭaṃ katvā dīpehi ^a^V0.0295^ea^ chandajāto ussāhajāto, yaṃ te  sikkhitaṃ, taṃ sabbaṃ etthevākirāhi, etthāyaṃ jano sammūḷho  vimatijāto saṃsayapakkhando, bhindetaṃ antodosasalla''nti.  ``atthesā, mahārāja, nibbānadhātu santā sukhā paṇītā, taṃ  sammāpaṭipanno jinānusiṭṭhiyā saṅkhāre sammasanto paññāya  sacchikaroti. yathā, mahārāja, antevāsiko ācariyānusiṭṭhiyā  vijjaṃ paññāya sacchikaroti, evameva kho, mahārāja, sammāpaṭipanno  jinānusiṭṭhiyā paññāya nibbānaṃ sacchikaroti.</p>
              <p>[03] ``kathaṃ pana taṃ nibbānaṃ daṭṭhabbanti? anītito nirupaddavato  abhayato khemato santato sukhato sātato paṇītato sucito sītalato  daṭṭhabbaṃ.</p>
              <p>[03] ``yathā, mahārāja, puriso bahukaṭṭhapuñjena jalitakaṭṭhitena  agginā dayhamāno vāyāmena tato muñcitvā niraggikokāsaṃ ^a^P0.0324^ea^  pavisitvā tattha paramasukhaṃ labheyya, evameva kho, mahārāja,  yo sammāpaṭipanno, so yoniso manasikārena  byapagatatividhaggisantāpaṃ paramasukhaṃ nibbānaṃ sacchikaroti. yathā,  mahārāja, aggi, evaṃ tividhaggi daṭṭhabbo; yathā aggigato puriso,  evaṃ sammāpaṭipanno daṭṭhabbo; yathā niraggikokāso, evaṃ nibbānaṃ  daṭṭhabbaṃ.</p>
              <p>[03] ``yathā vā pana, mahārāja, puriso  ahikukkuramanussakuṇapasarīravaḷañjakoṭṭhāsarāsigato  kuṇapajaṭājaṭitantaramanupaviṭṭho vāyāmena tato muñcitvā nikkuṇapokāsaṃ  pavisitvā tattha paramasukhaṃ labheyya, evameva ^a^M0.0310^ea^ kho,  mahārāja, yo sammāpaṭipanno, so yoniso manasikārena  byapagatakilesakuṇapaṃ paramasukhaṃ nibbānaṃ sacchikaroti. yathā,  mahārāja, kuṇapaṃ, evaṃ pañca kāmaguṇā daṭṭhabbā; yathā kuṇapagato  puriso, evaṃ sammāpaṭipanno daṭṭhabbo; yathā nikkuṇapokāso, evaṃ  nibbānaṃ daṭṭhabbaṃ.</p>
              <p>[03] ``yathā vā pana, mahārāja, puriso bhīto tasito kampito  viparītavibbhantacitto vāyāmena tato muñcitvā daḷhaṃ thiraṃ acalaṃ  abhayaṭṭhānaṃ pavisitvā tattha paramasukhaṃ labheyya, evameva kho, mahārāja,  yo sammāpaṭipanno, so yoniso manasikārena byapagatabhayasantāsaṃ  paramasukhaṃ nibbānaṃ sacchikaroti. yathā, mahārāja, bhayaṃ, evaṃ  jātijarābyādhimaraṇaṃ paṭicca aparāparaṃ pavattabhayaṃ daṭṭhabbaṃ; yathā bhīto  puriso, evaṃ sammāpaṭipanno daṭṭhabbo; yathā abhayaṭṭhānaṃ, evaṃ nibbānaṃ  daṭṭhabbaṃ.</p>
              <p>[03] ``yathā ^a^V0.0296^ea^ vā pana, mahārāja, puriso  kiliṭṭhamalinakalalakaddamadese patito vāyāmena taṃ kalalakaddamaṃ  apavāhetvā parisuddhavimaladesamupagantvā tattha paramasukhaṃ labheyya,  evameva kho, mahārāja, yo sammāpaṭipanno, so yoniso  manasikārena byapagatakilesamalakaddamaṃ paramasukhaṃ nibbānaṃ  sacchikaroti. yathā, mahārāja, kalalaṃ, evaṃ lābhasakkārasiloko  ^a^P0.0325^ea^ daṭṭhabbo; yathā kalalagato puriso, evaṃ  sammāpaṭipanno daṭṭhabbo; yathā parisuddhavimaladeso, evaṃ nibbānaṃ daṭṭhabbaṃ.</p>
              <p>[03] ``tañca pana nibbānaṃ sammāpaṭipanno kinti sacchikaroti?  yo so, mahārāja, sammāpaṭipanno, so saṅkhārānaṃ pavattaṃ sammasati.  pavattaṃ sammasamāno tattha jātiṃ passati jaraṃ passati byādhiṃ  passati maraṇaṃ passati, na tattha kiñci sukhaṃ sātaṃ passati  āditopi majjhatopi pariyosānatopi. so tattha kiñci na  gayhūpagaṃ passati. yathā, mahārāja, puriso divasasantatte ayoguḷe  jalite tatte kaṭhite āditopi majjhatopi pariyosānatopi na  kiñci gayhūpagaṃ padesaṃ passati, evameva kho, mahārāja, yo  saṅkhārānaṃ pavattaṃ sammasati, so pavattaṃ sammasamāno tattha jātiṃ  passati jaraṃ passati byādhiṃ passati maraṇaṃ passati, na tattha  kiñci sukhaṃ sātaṃ passati āditopi majjhatopi pariyosānatopi.  so tattha {idaṃ padadvayaṃ sī0 pī0 potthakesu natthi} na kiñci   gayhūpagaṃ passati, tassa gayhūpagaṃ ^a^M0.0311^ea^  apassantassa citte arati saṇṭhāti, kāyasmiṃ ḍāho okkamati, so  atāṇo asaraṇo asaraṇībhūto bhavesu nibbindati.</p>
              <p>[03] ``yathā, mahārāja, puriso jalitajālaṃ mahantaṃ aggikkhandhaṃ  paviseyya, so tattha atāṇo asaraṇo asaraṇībhūto aggimhi  nibbindeyya, evameva kho, mahārāja, tassa gayhūpagaṃ apassantassa  citte arati saṇṭhāti, kāyasmiṃ ḍāho okkamati, so atāṇo  asaraṇo asaraṇībhūto bhavesu nibbindati.</p>
              <p>[03] ``tassa pavatte bhayadassāvissa evaṃ cittaṃ uppajjati `santattaṃ  kho panetaṃ pavattaṃ sampajjalitaṃ bahudukkhaṃ bahūpāyāsaṃ, yadi koci  labhetha appavattaṃ etaṃ santaṃ etaṃ paṇītaṃ, yadidaṃ sabbasaṅkhārasamatho  sabbūpadhipaṭinissaggo taṇhakkhayo virāgo nirodho nibbāna'nti.  iti hetaṃ {hitaṃ (sī0), hi idaṃ (pī0)} tassa appavatte cittaṃ pakkhandati pasīdati ^a^P0.0326^ea^  pahaṃsayati tusayati {pahaṃsīyati kuhīyati (sī0 pī0)}`paṭiladdhaṃ kho me nissaraṇa'nti.</p>
              <p>[03] ``yathā, mahārāja, puriso vippanaṭṭho videsapakkhando  nibbāhanamaggaṃ disvā tattha pakkhandati ^a^V0.0297^ea^ pasīdati pahaṃsayati tusayati {pahaṃsīyati  kuhīyati (sī0 pī0)} `paṭiladdho me nibbāhanamaggo'ti, evameva kho, mahārāja, pavatte  bhayadassāvissa appavatte cittaṃ pakkhandati pasīdati pahaṃsayati  tusayati {pahaṃsīyati kuhīyati (sī0 pī0)} `paṭiladdhaṃ kho me nissaraṇa'nti.</p>
              <p>[03] ``so appavattatthāya maggaṃ āyūhati gavesati bhāveti  bahulīkaroti, tassa tadatthaṃ sati santiṭṭhati, tadatthaṃ vīriyaṃ  santiṭṭhati, tadatthaṃ pīti santiṭṭhati, tassa taṃ cittaṃ aparāparaṃ  manasikaroto pavattaṃ samatikkamitvā appavattaṃ okkamati,  appavattamanuppatto, mahārāja, sammāpaṭipanno `nibbānaṃ  sacchikarotī'ti vuccatī''ti. ``sādhu, bhante nāgasena, evametaṃ  tathā sampaṭicchāmī''ti. </p>
              <p>[06] nibbānasacchikaraṇapañho ekādasamo. </p>
            </h4>
            <h4>
              <h4n> 12. nibbānasannihitapañho </h4n>
              <p>[03] 12^b^.^eb^ ``bhante ^a^M0.0312^ea^ nāgasena, atthi so  padeso puratthimāya vā disāya dakkhiṇāya vā disāya pacchimāya vā  disāya uttarāya vā disāya uddhaṃ vā adho vā tiriyaṃ vā, yattha  nibbānaṃ sannihita''nti? ``natthi, mahārāja, so padeso  puratthimāya vā disāya dakkhiṇāya vā disāya pacchimāya vā  disāya uttarāya vā disāya uddhaṃ vā adho vā tiriyaṃ vā, yattha  nibbānaṃ sannihita''nti.</p>
              <p>[03] ``yadi, bhante nāgasena, natthi nibbānassa sannihitokāso,  tena hi natthi nibbānaṃ? yesañca taṃ nibbānaṃ sacchikataṃ, tesampi  sacchikiriyā micchā, kāraṇaṃ tattha vakkhāmi, yathā, bhante nāgasena,  mahiyā dhaññuṭṭhānaṃ khettaṃ atthi, gandhuṭṭhānaṃ pupphaṃ atthi, pupphuṭṭhānaṃ gumbo  atthi, phaluṭṭhānaṃ rukkho atthi, ratanuṭṭhānaṃ ākaro atthi, tattha yo  koci yaṃ yaṃ icchati, so tattha gantvā taṃ taṃ harati, evameva kho,  bhante nāgasena, yadi ^a^P0.0327^ea^ nibbānaṃ atthi, tassa  nibbānassa uṭṭhānokāsopi icchitabbo, yasmā ca kho, bhante  nāgasena, nibbānassa uṭṭhānokāso natthi, tasmā natthi nibbānanti  brūmi, yesañca nibbānaṃ sacchikataṃ, tesampi sacchikiriyā  micchā''ti.</p>
              <p>[03] ``natthi ^a^V0.0298^ea^, mahārāja, nibbānassa sannihitokāso, atthi cetaṃ  nibbānaṃ, sammāpaṭipanno yoniso manasikārena nibbānaṃ  sacchikaroti. yathā pana, mahārāja, atthi aggi nāma, natthi  tassa sannihitokāso, dve kaṭṭhāni saṅghaṭṭento aggiṃ adhigacchati.  evameva kho, mahārāja, atthi nibbānaṃ, natthi tassa sannihitokāso,  sammāpaṭipanno yoniso manasikārena nibbānaṃ sacchikaroti.</p>
              <p>[03] ``yathā vā pana, mahārāja, atthi satta ratanāni nāma.  seyyathidaṃ, cakkaratanaṃ hatthiratanaṃ assaratanaṃ maṇiratanaṃ itthiratanaṃ  gahapatiratanaṃ pariṇāyakaratanaṃ. na ca tesaṃ ratanānaṃ sannihitokāso  atthi, khattiyassa pana sammāpaṭipannassa paṭipattibalena tāni  ratanāni upagacchanti. evameva kho, mahārāja, atthi nibbānaṃ,  natthi tassa sannihitokāso, sammāpaṭipanno yoniso manasikārena  nibbānaṃ sacchikarotī''ti.</p>
              <p>[03] ``bhante nāgasena, nibbānassa sannihitokāso mā hotu,  atthi pana taṃ ṭhānaṃ, yattha ṭhito sammāpaṭipanno nibbānaṃ  sacchikarotī''ti? ``āma, mahārāja ^a^M0.0313^ea^, atthi taṃ  ṭhānaṃ, yattha ṭhito sammāpaṭipanno nibbānaṃ sacchikarotī''ti.</p>
              <p>[03] ``katamaṃ pana, bhante, taṃ ṭhānaṃ, yattha ṭhito sammāpaṭipanno  nibbānaṃ sacchikarotī''ti? ``sīlaṃ, mahārāja, ṭhānaṃ, sīle  patiṭṭhito yoniso manasikaronto sakkayavanepi cīnavilātepi  alasandepi nigumbepi {nikumbepi (sī0 syā0 pī0)} kāsikosalepi kasmīrepi gandhārepi  nagamuddhanipi brahmalokepi yattha katthacipi ṭhito sammāpaṭipanno  nibbānaṃ sacchikaroti. yathā, mahārāja, yo koci cakkhumā  ^a^P0.0328^ea^ puriso sakayavanepi cīnavilātepi alasandepi  nigumbepi kāsikosalepi kasmīrepi gandhārepi nagamuddhanipi  brahmalokepi yattha katthacipi ṭhito ākāsaṃ passati, evameva kho,  mahārāja, sīle patiṭṭhito yoniso manasikaronto  sakayavanepi...pe0... yattha katthacipi ṭhito sammāpaṭipanno nibbānaṃ  sacchikaroti.</p>
              <p>[03] ``yathā vā pana, mahārāja, sakayavanepi...pe0... yattha  katthacipi ṭhitassa pubbadisā atthi, evameva kho, mahārāja, sīle  patiṭṭhitassa yoniso manasikarontassa sakkayavanepi...pe0... yattha  katthacipi ṭhitassa sammāpaṭipannassa atthi nibbānasacchikiriyā''ti.  ``sādhu, bhante nāgasena, desitaṃ tayā nibbānaṃ, desitā  nibbānasacchikiriyā, parikkhatā sīlaguṇā, dassitā sammāpaṭipatti,  ussāpito dhammaddhajo, saṇṭhapitā ^a^V0.0299^ea^ dhammanetti, avañjho suppayuttānaṃ  sammāpayogo, evametaṃ gaṇivarapavara tathā sampaṭicchāmī''ti. </p>
              <p>[06] nibbānasannihitapañho dvādasamo. </p>
              <p>[06] vessantaravaggo tatiyo. </p>
              <p>[06] imasmiṃ vagge dvādasa pañhā. </p>
            </h4>
          </h3>
          <h3>
            <h3n> 4. anumānavaggo </h3n>
            <h4>
              <h4n> 1. anumānapañho </h4n>
              <p>[03] 1^b^.^eb^ atha ^a^V0.0300^ea^ ^a^P0.0329^ea^ ^a^M0.0314^ea^ kho  milindo rājā yenāyasmā nāgaseno tenupasaṅkami, upasaṅkamitvā  āyasmantaṃ nāgasenaṃ abhivādetvā ekamantaṃ nisīdi, ekamantaṃ  nisinno kho milindo rājā ñātukāmo sotukāmo dhāretukāmo  ñāṇālokaṃ daṭṭhukāmo aññāṇaṃ bhinditukāmo ñāṇālokaṃ uppādetukāmo  avijjandhakāraṃ nāsetukāmo adhimattaṃ dhitiñca ussāhañca satiñca  sampajaññañca upaṭṭhapetvā āyasmantaṃ nāgasenaṃ etadavoca ``bhante  nāgasena, kiṃ pana buddho tayā diṭṭho''ti. ``na hi, mahārājā''ti.  ``kiṃ pana te ācariyehi buddho diṭṭho''ti? ``na hi,  mahārājā''ti. ``bhante nāgasena, na kira tayā buddho diṭṭho, nāpi  kira te ācariyehi buddho diṭṭho, tena hi, bhante nāgasena, natthi  buddho, na hettha buddho paññāyatī''ti.</p>
              <p>[03] ``atthi pana te, mahārāja, pubbakā khattiyā, ye te tava  khattiyavaṃsassa pubbaṅgamā''ti? ``āma, bhante. ko saṃsayo,  atthi pubbakā khattiyā, ye mama khattiyavaṃsassa pubbaṅgamā''ti.  ``diṭṭhapubbā tayā, mahārāja, pubbakā khattiyā''ti? ``na hi  bhante''ti. ``ye pana taṃ, mahārāja, anusāsanti purohitā  senāpatino akkhadassā mahāmattā, tehi pubbakā khattiyā  diṭṭhapubbā''ti? ``na hi bhante''ti. ``yadi pana te, mahārāja,  pubbakā khattiyā na diṭṭhā, nāpi kira te anusāsakehi pubbakā  khattiyā diṭṭhā, tena hi natthi pubbakā khattiyā, na hettha pubbakā  khattiyā paññāyantī''ti.</p>
              <p>[03] ``dissanti, bhante nāgasena, pubbakānaṃ khattiyānaṃ anubhūtāni  paribhogabhaṇḍāni. seyyathidaṃ, setacchattaṃ ^a^P0.0330^ea^ uṇhīsaṃ  pādukā vālabījanī khaggaratanaṃ mahārahāni ca sayanāni. yehi mayaṃ  jāneyyāma saddaheyyāma `atthi pubbakā khattiyā'ti. ``evameva  kho, mahārāja, mayampetaṃ ^a^V0.0301^ea^ bhagavantaṃ jāneyyāma saddaheyyāma. atthi taṃ  kāraṇaṃ, yena mayaṃ kāraṇena jāneyyāma saddaheyyāma `atthi so  bhagavā'ti. katamaṃ taṃ kāraṇaṃ? atthi kho, mahārāja, tena bhagavatā  jānatā passatā arahatā sammāsambuddhena anubhūtāni paribhogabhaṇḍāni.  seyyathidaṃ, cattāro satipaṭṭhānā ^a^M0.0315^ea^ cattāro  sammappadhānā cattāro iddhipādā pañcindriyāni pañca balāni satta  bojjhaṅgā ariyo aṭṭhaṅgiko maggo, yehi sadevako loko jānāti  saddahati `atthi so bhagavā'ti. iminā, mahārāja, kāraṇena  iminā hetunā iminā nayena iminā anumānena ñātabbo `atthi so  bhagavā'ti. </p>
              <p>[21] ```bahū jane tārayitvā, nibbuto upadhikkhaye. </p>
              <p>[22] anumānena ñātabbaṃ, atthi so dvipaduttamo'''ti..</p>
              <p>[03] ``bhante nāgasena, opammaṃ karohī''ti. ``yathā, mahārāja,  nagaravaḍḍhakī nagaraṃ māpetukāmo paṭhamaṃ tāva samaṃ anunnatamanonataṃ  asakkharapāsāṇaṃ nirupaddavamanavajjaṃ ramaṇīyaṃ bhūmibhāgaṃ anuviloketvā  yaṃ tattha visamaṃ, taṃ samaṃ kārāpetvā khāṇukaṇṭakaṃ visodhāpetvā tattha  nagaraṃ māpeyya sobhanaṃ vibhattaṃ bhāgaso mitaṃ ukkiṇṇaparikhāpākāraṃ  daḷhagopuraṭṭālakoṭṭakaṃ puthucaccaracatukkasandhisiṅghāṭakaṃ  sucisamatalarājamaggaṃ suvibhattāntarāpaṇaṃ  ārāmuyyānataḷākapokkharaṇiudapānasampannaṃ bahuvidhadevaṭṭhānappaṭimaṇḍitaṃ  sabbadosavirahitaṃ, so tasmiṃ nagare sabbathā vepullattaṃ patte aññaṃ desaṃ  upagaccheyya, atha taṃ nagaraṃ aparena samayena iddhaṃ bhaveyya phītaṃ  subhikkhaṃ ^a^P0.0331^ea^ khemaṃ samiddhaṃ sivaṃ anītikaṃ nirupaddavaṃ  nānājanasamākulaṃ, puthū khattiyā brāhmaṇā vessā suddā hatthārohā  assārohā rathikā pattikā dhanuggahā tharuggahā celakā calakā  piṇḍadāyakā uggā rājaputtā pakkhandino mahānāgā sūrā vammino  yodhino dāsikaputtā bhaṭiputtā {dāsaputtā bhaṭṭiputtā (sī0 pī0)} mallakā gaṇakā āḷārikā sūdā  kappakā nahāpakā cundā mālākārā suvaṇṇakārā sajjhukārā sīsakārā  tipukārā lohakārā vaṭṭakārā ayokārā maṇikārā pesakārā  kumbhakārā veṇukārā loṇakārā cammakārā rathakārā dantakārā  rajjukārā kocchakārā suttakārā vilīvakārā dhanukārā jiyakārā  usukārā cittakārā raṅgakārā rajakā tantavāyā tunnavāyā heraññikā  dussikā gandhikā tiṇahārakā kaṭṭhahārakā bhatakā paṇṇikā phalikā {phallikā (sī0 pī0)}   mūlikā odanikā pūvikā macchikā maṃsikā majjikā naṭakā naccakā  laṅghakā indajālikā vetālikā mallā ^a^M0.0316^ea^ chavaḍāhakā  pupphachaḍḍakā venā nesādā gaṇikā lāsikā kumbhadāsiyo  sakkayavanacīnavilātā ujjenakā bhārukacchakā kāsikosalā parantakā  māgadhakā sāketakā soreyyakā {soraṭṭhakā (sī0 pī0)} pāveyyakā koṭumbaramāthurakā  alasandakasmīragandhārā taṃ nagaraṃ vāsāya ^a^V0.0302^ea^ upagatā nānāvisayino  janā navaṃ suvibhattaṃ adosamanavajjaṃ ramaṇīyaṃ taṃ nagaraṃ passitvā  anumānena jānanti `cheko vata bho so nagaravaḍḍhakī, yo imassa  nagarassa māpetā'ti. evameva kho, mahārāja, so bhagavā asamo  asamasamo appaṭisamo asadiso atulo asaṅkhyeyo appameyyo  aparimeyyo amitaguṇo guṇapāramippatto anantadhiti anantatejo  anantavīriyo anantabalo buddhabalapāramiṃ gato ^a^P0.0332^ea^  sasenamāraṃ parājetvā diṭṭhijālaṃ padāletvā avijjaṃ khepetvā vijjaṃ  uppādetvā dhammukkaṃ dhārayitvā sabbaññutaṃ pāpuṇitvā vijitasaṅgāmo  dhammanagaraṃ māpesi.</p>
              <p>[03] ``bhagavato kho, mahārāja, dhammanagaraṃ sīlapākāraṃ hiriparikhaṃ  ñāṇadvārakoṭṭhakaṃ vīriyāṭṭālakaṃ saddhāesikaṃ satidovārikaṃ  paññāpāsādaṃ suttantacaccaraṃ abhidhammasiṅghāṭakaṃ vinayavinicchayaṃ  satipaṭṭhānavīthikaṃ, tassa kho pana, mahārāja, satipaṭṭhānavīthiyaṃ  evarūpā āpaṇā pasāritā honti. seyyathīdaṃ, pupphāpaṇaṃ gandhāpaṇaṃ  phalāpaṇaṃ agadāpaṇaṃ osadhāpaṇaṃ amatāpaṇaṃ ratanāpaṇaṃ sabbāpaṇa''nti.</p>
              <p>[03] ``bhante nāgasena, katamaṃ buddhassa bhagavato pupphāpaṇa''nti?  ``atthi kho pana, mahārāja, tena bhagavatā jānatā passatā arahatā  sammāsambuddhena ārammaṇavibhattiyo akkhātā. seyyathīdaṃ,  aniccasaññā dukkhasaññā anattasaññā asubhasaññā ādīnavasaññā  pahānasaññā virāgasaññā nirodhasaññā sabbaloke anabhiratisaññā  sabbasaṅkhāresu aniccasaññā ānāpānassati uddhumātakasaññā  vinīlakasaññā vipubbakasaññā vicchiddakasaññā vikkhāyitakasaññā  vikkhittakasaññā hatavikkhittakasaññā lohitakasaññā puḷavakasaññā  aṭṭhikasaññā mettāsaññā karuṇāsaññā muditāsaññā upekkhāsaññā  maraṇānussati kāyagatāsati, ime kho, mahārāja, buddhena bhagavatā  ārammaṇavibhattiyo akkhātā. tattha yo koci jarāmaraṇā  muccitukāmo, so tesu aññataraṃ ^a^M0.0317^ea^ ārammaṇaṃ gaṇhāti,  tena ārammaṇena rāgā vimuccati, dosā vimuccati, mohā vimuccati,  mānato vimuccati, diṭṭhito vimuccati, saṃsāraṃ tarati, taṇhāsotaṃ  nivāreti, tividhaṃ malaṃ visodheti, sabbakilese upahantvā amalaṃ  virajaṃ suddhaṃ paṇḍaraṃ ajātiṃ ^a^P0.0333^ea^ ajaraṃ amaraṃ sukhaṃ  sītibhūtaṃ abhayaṃ nagaruttamaṃ nibbānanagaraṃ pavisitvā arahatte cittaṃ  vimoceti, idaṃ vuccati mahārāja `bhagavato pupphāpaṇa'nti. </p>
              <p>[21] ```kammamūlaṃ ^a^V0.0303^ea^ gahetvāna, āpaṇaṃ upagacchatha. </p>
              <p>[22] ārammaṇaṃ kiṇitvāna, tato muccatha muttiyā'''ti..</p>
              <p>[03] ``bhante nāgasena, katamaṃ buddhassa bhagavato gandhāpaṇa''nti?  ``atthi kho pana, mahārāja, tena bhagavatā sīlavibhattiyo akkhātā,  yena sīlagandhena anulittā bhagavato puttā sadevakaṃ lokaṃ sīlagandhena  dhūpenti sampadhūpenti, disampi anudisampi anuvātampi paṭivātampi  vāyanti ativāyanti, pharitvā tiṭṭhanti. katamā tā sīlavibhattiyo?  saraṇasīlaṃ pañcaṅgasīlaṃ aṭṭhaṅgasīlaṃ dasaṅgasīlaṃ pañcuddesapariyāpannaṃ  pātimokkhasaṃvarasīlaṃ. idaṃ vuccati, mahārāja, `bhagavato  gandhāpaṇa'nti. bhāsitampetaṃ, mahārāja, bhagavatā devātidevena -- </p>
              <p>[21] ```na pupphagandho paṭivātameti, na candanaṃ  taggaramallikā vā. </p>
              <p>[22] satañca gandho paṭivātameti, sabbā disā sappuriso  pavāyati {pavāti (sī0 pī0) dha0 pa0 54 passitabbaṃ}.. </p>
              <p>[21] ```candanaṃ tagaraṃ vāpi, uppalaṃ atha vassikī. </p>
              <p>[22] etesaṃ gandhajātānaṃ, sīlagandho anuttaro.. </p>
              <p>[21] ```appamatto ayaṃ gandho, yvāyaṃ tagaracandanaṃ. </p>
              <p>[22] yo ca sīlavataṃ gandho, vāti devesu uttamo'''ti..</p>
              <p>[03] ``bhante nāgasena, katamaṃ buddhassa bhagavato phalāpaṇa''nti?  ``phalāni kho, mahārāja, bhagavatā akkhātāni. seyyathīdaṃ,  sotāpattiphalaṃ sakadāgāmiphalaṃ anāgāmiphalaṃ arahattaphalaṃ  suññataphalasamāpatti animittaphalasamāpatti appaṇihitaphalasamāpatti  ^a^P0.0334^ea^. tattha yo koci yaṃ ^a^M0.0318^ea^ phalaṃ  icchati, so kammamūlaṃ datvā patthitaṃ phalaṃ kiṇāti. yadi  sotāpattiphalaṃ, yadi sakadāgāmiphalaṃ, yadi anāgāmiphalaṃ, yadi  arahattaphalaṃ, yadi suññataphalasamāpattiṃ, yadi animittaphalasamāpattiṃ,  yadi appaṇihitaphalasamāpattiṃ. yathā, mahārāja, kassaci purisassa  dhuvaphalo ambo bhaveyya, so na tāva tato phalāni pāteti, yāva  kayikā na āgacchanti, anuppatte pana kayike mūlaṃ gahetvā evaṃ  ācikkhati `ambho purisa eso kho dhuvaphalo ambo, tato yaṃ  icchasi, ettakaṃ phalaṃ gaṇhāhi salāṭukaṃ vā dovilaṃ vā kesikaṃ vā  āmaṃ vā pakkaṃ vā'ti, so tena attanā dinnamūlena yadi salāṭukaṃ  icchati, salāṭukaṃ gaṇhāti, yadi dovilaṃ icchati, dovilaṃ gaṇhāti,  yadi kesikaṃ icchati, kesikaṃ gaṇhāti, yadi ^a^V0.0304^ea^ āmakaṃ icchati,  āmakaṃ gaṇhāti, yadi pakkaṃ icchati, pakkaṃ gaṇhāti. evameva kho,  mahārāja, yo yaṃ phalaṃ icchati, so kammamūlaṃ datvā patthitaṃ phalaṃ  gaṇhāti, yadi sotāpattiphalaṃ...pe0... yadi appaṇihitaphalasamāpattiṃ,  idaṃ vuccati, mahārāja, `bhagavato phalāpaṇa'nti. </p>
              <p>[21] ```kammamūlaṃ janā datvā, gaṇhanti amatamphalaṃ. </p>
              <p>[22] tena te sukhitā honti, ye kītā amatapphala'''nti..</p>
              <p>[03] ``bhante nāgasena, katamaṃ buddhassa bhagavato agadāpaṇa''nti?  ``agadāni kho, mahārāja, bhagavatā akkhātāni, yehi agadehi so  bhagavā sadevakaṃ lokaṃ kilesavisato parimoceti. katamāni pana  tāni agadāni? yānimāni, mahārāja, bhagavatā cattāri  ariyasaccāni akkhātāni. seyyathīdaṃ, dukkhaṃ ariyasaccaṃ  dukkhasamudayaṃ ariyasaccaṃ dukkhanirodhaṃ ariyasaccaṃ  dukkhanirodhagāminī paṭipadā ariyasaccaṃ, tattha ye keci aññāpekkhā  catusaccaṃ dhammaṃ suṇanti, te jātiyā parimuccanti ^a^P0.0335^ea^,  jarāya parimuccanti, maraṇā parimuccanti,  sokaparidevadukkhadomanassupāyāsehi parimuccanti, idaṃ vuccati  mahārāja `bhagavato agadāpaṇa'nti. </p>
              <p>[21] ```ye keci agadā loke {loke agadā (pī0)}, visānaṃ paṭibāhakā. </p>
              <p>[22] dhammāgadasamaṃ natthi, etaṃ pivatha bhikkhavo'''ti..</p>
              <p>[03] ``bhante ^a^M0.0319^ea^ nāgasena, katamaṃ buddhassa bhagavato  osadhāpaṇa''nti? ``osadhāni kho, mahārāja, bhagavatā  akkhātāni, yehi osadhehi so bhagavā devamanusse tikicchati.  seyyathīdaṃ, cattāro satipaṭṭhānā cattāro sammappadhānā cattāro  iddhipādā pañcindriyāni pañca balāni satta bojjhaṅgā ariyo  aṭṭhaṅgiko maggo, etehi osadhehi bhagavā micchādiṭṭhiṃ vireceti,  micchāsaṅkappaṃ vireceti, micchāvācaṃ vireceti, micchākammantaṃ  vireceti, micchāājīvaṃ vireceti, micchāvāyāmaṃ vireceti,  micchāsatiṃ vireceti, micchāsamādhiṃ vireceti, lobhavamanaṃ kāreti,  dosavamanaṃ kāreti, mohavamanaṃ kāreti, mānavamanaṃ kāreti, diṭṭhivamanaṃ  kāreti, vicikicchāvamanaṃ kāreti, uddhaccavamanaṃ kāreti,  thinamiddhavamanaṃ kāreti, ahirikānottappavamanaṃ kāreti,  sabbakilesavamanaṃ kāreti, idaṃ vuccati, mahārāja, `bhagavato  osadhāpaṇa'nti. </p>
              <p>[21] ```ye ^a^V0.0305^ea^ keci osadhā loke, vijjanti vividhā bahū. </p>
              <p>[22] dhammosadhasamaṃ natthi, etaṃ pivatha bhikkhavo.. </p>
              <p>[21] ```dhammosadhaṃ pivitvāna, ajarāmaraṇā siyuṃ. </p>
              <p>[22] bhāvayitvā ca passitvā, nibbutā upadhikkhaye'''ti..</p>
              <p>[03] ``bhante nāgasena, katamaṃ buddhassa bhagavato amatāpaṇa''nti?  ``amataṃ kho, mahārāja, bhagavatā akkhātaṃ, yena amatena so bhagavā  sadevakaṃ lokaṃ abhisiñci ^a^P0.0336^ea^, yena amatena abhisittā  devamanussā jātijarābyādhimaraṇasokaparidevadukkhadomanassupāyāsehi  parimucciṃsu. katamaṃ taṃ amataṃ? yadidaṃ kāyagatāsati.  bhāsitampetaṃ, mahārāja, bhagavatā devātidevena `amataṃ te, bhikkhave,  paribhuñjanti, ye kāyagatāsatiṃ paribhuñjantī'ti. idaṃ vuccati,  mahārāja, `bhagavato amatāpaṇa'nti. </p>
              <p>[21] ```byādhitaṃ janataṃ disvā, amatāpaṇaṃ pasārayi. </p>
              <p>[22] kammena taṃ kiṇitvāna, amataṃ ādetha bhikkhavo'''ti..</p>
              <p>[03] ``bhante nāgasena, katamaṃ buddhassa bhagavato ratanāpaṇa''nti?  ``ratanāni kho, mahārāja, bhagavatā akkhātāni, yehi ratanehi  vibhūsitā bhagavato puttā sadevakaṃ lokaṃ virocanti obhāsenti  pabhāsenti jalanti pajjalanti uddhaṃ adho tiriyaṃ ālokaṃ dassenti.  katamāni tāni ^a^M0.0320^ea^ ratanāni? sīlaratanaṃ samādhiratanaṃ  paññāratanaṃ vimuttiratanaṃ vimuttiñāṇadassanaratanaṃ paṭisambhidāratanaṃ  bojjhaṅgaratanaṃ.</p>
              <p>[03] ``katamaṃ, mahārāja, bhagavato sīlaratanaṃ?  pātimokkhasaṃvarasīlaṃ indriyasaṃvarasīlaṃ ājīvapārisuddhisīlaṃ  paccayasannissitasīlaṃ cūḷasīlaṃ majjhimasīlaṃ mahāsīlaṃ maggasīlaṃ  phalasīlaṃ. sīlaratanena kho, mahārāja, vibhūsitassa puggalassa  sadevako loko samārako sabrahmako sassamaṇabrāhmaṇī pajā pihayati  pattheti, sīlaratanapiḷandho kho, mahārāja, bhikkhu disampi  anudisampi uddhampi adhopi tiriyampi virocati ativirocati {atirocati (sī0 pī0)},  heṭṭhato avīciṃ uparito bhavaggaṃ upādāya etthantare sabbaratanāni  atikkamitvā {atisayitvā (sī0 pī0)} abhibhavitvā ajjhottharitvā tiṭṭhati, evarūpāni kho,  mahārāja, sīlaratanāni bhagavato ratanāpaṇe pasāritāni, idaṃ vuccati  mahārāja `bhagavato sīlaratana'nti. </p>
              <p>[21] ```evarūpāni ^a^V0.0306^ea^ ^a^P0.0337^ea^ sīlāni, santi  buddhassa āpaṇe. </p>
              <p>[22] kammena taṃ kiṇitvāna, ratanaṃ vo piḷandhathā'ti..</p>
              <p>[03] ``katamaṃ, mahārāja, bhagavato samādhiratanaṃ?  savitakkasavicāro samādhi, avitakkavicāramatto samādhi,  avitakkāvicāro samādhi, suññato samādhi, animitto samādhi,  appaṇihito samādhi. samādhiratanaṃ kho, mahārāja, piḷandhassa  bhikkhuno ye te  kāmavitakkabyāpādavitakkavihiṃsāvitakkamānuddhaccadiṭṭhivicikicchākilesavatthūni  vividhāni ca kuvitakkāni, te sabbe samādhiṃ āsajja vikiranti  vidhamanti viddhaṃsanti na saṇṭhanti {na saṇṭhahanti (sī0)}   na upalimpanti {na upalippanti (sī0 pī0)}. yathā,  mahārāja, vāri pokkharapatte vikirati vidhamati viddhaṃsati na  saṇṭhāti na upalimpati. taṃ kissa hetu? parisuddhattā padumassa.  evameva kho, mahārāja, samādhiratanaṃ piḷandhassa bhikkhuno ye te  kāmavitakkabyāpādavitakkavihiṃsāvitakkamānuddhacca  diṭṭhivicikicchākilesavatthūni vividhāni ca kuvitakkāni, te sabbe  samādhiṃ āsajja vikiranti vidhamanti viddhaṃsanti na saṇṭhanti na  upalimpanti. taṃ kissa hetu? parisuddhattā samādhissa. idaṃ  vuccati, mahārāja, `bhagavato samādhiratana'nti, evarūpāni kho,  mahārāja, samādhiratanāni bhagavato ratanāpaṇe pasāritāni. </p>
              <p>[21] ```samādhiratanamālassa ^a^M0.0321^ea^, kuvitakkā na  jāyare. </p>
              <p>[22] na ca vikkhipate cittaṃ, etaṃ tumhe piḷandhathā'ti..</p>
              <p>[03] ``katamaṃ, mahārāja, bhagavato paññāratanaṃ? yāya, mahārāja,  paññāya ariyasāvako `idaṃ kusala'nti yathābhūtaṃ pajānāti, `idaṃ  akusala'nti yathābhūtaṃ pajānāti, `idaṃ sāvajjaṃ, idaṃ anavajjaṃ, idaṃ  sevitabbaṃ, idaṃ na sevitabbaṃ, idaṃ hīnaṃ, idaṃ paṇītaṃ, idaṃ kaṇhaṃ, idaṃ  ^a^P0.0338^ea^ sukkaṃ, idaṃ kaṇhasukkasappaṭibhāga'nti yathābhūtaṃ  pajānāti, `idaṃ dukkha'nti yathābhūtaṃ pajānāti, `ayaṃ  dukkhasamudayo'ti yathābhūtaṃ pajānāti, `ayaṃ dukkhanirodho'ti  yathābhūtaṃ pajānāti, `ayaṃ dukkhanirodhagāminī paṭipadā'ti yathābhūtaṃ  pajānāti. idaṃ vuccati mahārāja `bhagavato paññāratana'nti. </p>
              <p>[21] ```paññāratanamālassa, na ciraṃ vattate bhavo. </p>
              <p>[22] khippaṃ phasseti {phusseti (syā0), passati (ka0)} amataṃ, na ca so rocate bhave'ti..</p>
              <p>[03] ``katamaṃ ^a^V0.0307^ea^, mahārāja, bhagavato vimuttiratanaṃ''?  ``vimuttiratanaṃ {vimuttiratananti (sī0 pī0)} kho, mahārāja, arahattaṃ vuccati, arahattaṃ patto kho,  mahārāja, bhikkhu `vimuttiratanaṃ piḷandho'ti vuccati. yathā,  mahārāja, puriso muttākalāpamaṇikalāpapavāḷakalāpābharaṇappaṭimaṇḍito  {pavāḷābharaṇapaṭipaṇḍito (sī0 pī0)} agalutagaratālīsakalohitacandanānulittagatto  nāgapunnāgasālasalaḷacampakayūthikātimuttakapāṭaluppalavassikamallikāvicitto  sesajane atikkamitvā virocati ativirocati obhāsati pabhāsati  sampabhāsati jalati pajjalati abhibhavati ajjhottharati  mālāgandharatanābharaṇehi, evameva kho, mahārāja, arahattaṃ patto  khīṇāsavo vimuttiratanapiḷandho upādāyupādāya vimuttānaṃ bhikkhūnaṃ  atikkamitvā samatikkamitvā virocati ativirocati obhāsati  pabhāsati sampabhāsati jalati pajjalati abhibhavati ajjhottharati  vimuttiyā. taṃ kissa hetu? aggaṃ, mahārāja, etaṃ piḷandhanaṃ  sabbapiḷandhanānaṃ, yadidaṃ vimuttipiḷandhanaṃ. idaṃ vuccati, mahārāja,  `bhagavato vimuttiratana'nti. </p>
              <p>[21] ```maṇimālādharaṃ geha, jano {gehaṃ, jano (ka0)} sāmiṃ udikkhati. </p>
              <p>[22] vimuttiratanamālantu, udikkhanti sadevakā'ti..</p>
              <p>[03] ``katamaṃ ^a^M0.0322^ea^ mahārāja, bhagavato  vimuttiñāṇadassanaratanaṃ? paccavekkhaṇañāṇaṃ, mahārāja, bhagavato  vimuttiñāṇadassanaratananti ^a^P0.0339^ea^ vuccati, yena ñāṇena  ariyasāvako maggaphalanibbānāni pahīnakilesāvasiṭṭhakilese ca  paccavekkhati. </p>
              <p>[21] ```ye ñāṇena bujjhanti, ariyā katakiccataṃ. </p>
              <p>[22] taṃ ñāṇaratanaṃ laddhuṃ, vāyametha jinorasā'ti..</p>
              <p>[03] ``katamaṃ, mahārāja, bhagavato paṭisambhidāratanaṃ? catasso  kho, mahārāja, paṭisambhidāyo atthapaṭisambhidā dhammapaṭisambhidā  niruttipaṭisambhidā paṭibhānapaṭisambhidāti. imehi kho, mahārāja,  catūhi paṭisambhidāratanehi samalaṅkato bhikkhu yaṃ yaṃ parisaṃ  upasaṅkamati, yadi khattiyaparisaṃ, yadi brāhmaṇaparisaṃ, yadi  gahapatiparisaṃ, yadi samaṇaparisaṃ, visārado upasaṅkamati amaṅkubhūto  abhīru acchambhī anutrāsī vigatalomahaṃso parisaṃ upasaṅkamati.</p>
              <p>[03] ``yathā, mahārāja, yodho saṅgāmasūro sannaddhapañcāvudho  acchambhito {asambhīto (sī0 pī0)} saṅgāmaṃ otarati, `sace ^a^V0.0308^ea^ amittā dūre bhavissanti usunā  pātayissāmi, tato orato bhavissanti sattiyā paharissāmi, tato  orato bhavissanti kaṇayena paharissāmi, upagataṃ santaṃ maṇḍalaggena  dvidhā chindissāmi, kāyūpagataṃ churikāya vinivijjhissāmī'ti {vijjhissāmīti (sī0)},  evameva kho, mahārāja, catupaṭisambhidāratanamaṇḍito bhikkhu  acchambhito parisaṃ upasaṅkamati. yo koci maṃ atthapaṭisambhide  pañhaṃ pucchissati, tassa atthena atthaṃ kathayissāmi, kāraṇena kāraṇaṃ  kathayissāmi, hetunā hetuṃ kathayissāmi, nayena nayaṃ kathayissāmi,  nissaṃsayaṃ karissāmi, vimatiṃ vivecessāmi, tosayissāmi  pañhaveyyākaraṇena.</p>
              <p>[03] ``yo koci maṃ dhammapaṭisambhide pañhaṃ pucchissati, tassa  dhammena dhammaṃ kathayissāmi, amatena amataṃ kathayissāmi,  asaṅkhatena asaṅkhataṃ kathayissāmi, nibbānena nibbānaṃ  kathayissāmi, suññatena suññataṃ kathayissāmi ^a^P0.0340^ea^,  animittena animittaṃ kathayissāmi, appaṇihitena appaṇihitaṃ  kathayissāmi, anejena anejaṃ kathayissāmi, nissaṃsayaṃ karissāmi,  vimatiṃ vivecessāmi, tosayissāmi pañhāveyyākaraṇena.</p>
              <p>[03] ``yo ^a^M0.0323^ea^ koci maṃ niruttipaṭisambhide pañhaṃ  pucchissati, tassa niruttiyā niruttiṃ kathayissāmi, padena padaṃ  kathayissāmi, anupadena anupadaṃ kathayissāmi, akkharena akkharaṃ  kathayissāmi, sandhiyā sandhiṃ kathayissāmi, byañjanena byañjanaṃ  kathayissāmi, anubyañjanena anubyañjanaṃ kathayissāmi, vaṇṇena vaṇṇaṃ  kathayissāmi, sarena saraṃ kathayissāmi, paññattiyā paññattiṃ  kathayissāmi, vohārena vohāraṃ kathayissāmi, nissaṃsayaṃ karissāmi,  vimatiṃ vivecessāmi, tosayissāmi pañhaveyyākaraṇena.</p>
              <p>[03] ``yo koci maṃ paṭibhānapaṭisambhide pañhaṃ pucchissati, tassa  paṭibhānena paṭibhānaṃ kathayissāmi, opammena opammaṃ kathayissāmi,  lakkhaṇena lakkhaṇaṃ kathayissāmi, rasena rasaṃ kathayissāmi,  nissaṃsayaṃ karissāmi, vimatiṃ vivecessāmi, tosayissāmi  pañhaveyyākaraṇenāti, idaṃ vuccati, mahārāja, `bhagavato  paṭisambhidāratana'nti. </p>
              <p>[21] ```paṭisambhidā kiṇitvāna, ñāṇena phassayeyya yo. </p>
              <p>[22] acchambhito anubbiggo, atirocati sadevake'ti..</p>
              <p>[03] ``katamaṃ, mahārāja, bhagavato bojjhaṅgaratanaṃ? sattime,  mahārāja, bojjhaṅgā, satisambojjhaṅgo ^a^V0.0309^ea^ dhammavicayasambojjhaṅgo  vīriyasambojjhaṅgo pītisambojjhaṅgo passaddhisambojjhaṅgo  samādhisambojjhaṅgo upekkhāsambojjhaṅgo. imehi kho, mahārāja,  sattahi bojjhaṅgaratanehi paṭimaṇḍito bhikkhu sabbaṃ tamaṃ abhibhuyya  sadevakaṃ lokaṃ obhāseti pabhāseti ālokaṃ janeti. idaṃ vuccati,  mahārāja, `bhagavato bojjhaṅgaratana'nti. </p>
              <p>[21] ```bojjhaṅgaratanamālassa ^a^P0.0341^ea^, uṭṭhahanti {upaṭṭhahanti (ka0), udikkhanti  (syā0)} sadevakā. </p>
              <p>[22] kammena taṃ kiṇitvāna, ratanaṃ vo piḷandhathā'''ti..</p>
              <p>[03] ``bhante nāgasena, katamaṃ buddhassa bhagavato sabbāpaṇa''nti?  ``sabbāpaṇaṃ kho, mahārāja, bhagavato navaṅgaṃ buddhavacanaṃ sārīrikāni  pāribhogikāni cetiyāni saṅgharatanañca. sabbāpaṇe, mahārāja,  bhagavatā jātisampatti pasāritā, bhogasampatti pasāritā, āyusampatti  pasāritā, ārogyasampatti pasāritā, vaṇṇasampatti pasāritā,  paññāsampatti pasāritā, mānusikasampatti pasāritā, dibbasampatti  pasāritā, nibbānasampatti ^a^M0.0324^ea^ pasāritā. tattha ye taṃ  taṃ sampattiṃ icchanti, te kammamūlaṃ datvā patthitapatthitaṃ sampattiṃ  kiṇanti, keci sīlasamādānena kiṇanti, keci uposathakammena  kiṇanti, appamattakenapi kammamūlena upādāyupādāya sampattiyo  paṭilabhanti. yathā, mahārāja, āpaṇikassa āpaṇe tilamuggamāse  parittakenapi taṇḍulamuggamāsena appakenapi mūlena upādāyupādāya  gaṇhanti, evameva kho, mahārāja, bhagavato sabbāpaṇe appamattakenapi  kammamūlena upādāyupādāya sampattiyo paṭilabhanti. idaṃ vuccati,  mahārāja, `bhagavato sabbāpaṇa'nti. </p>
              <p>[21] ```āyu arogatā vaṇṇaṃ, saggaṃ uccākulīnatā. </p>
              <p>[22] asaṅkhatañca amataṃ, atthi sabbāpaṇe jine.. </p>
              <p>[21] ```appena bahukenāpi, kammamūlena gayhati. </p>
              <p>[22] kiṇitvā saddhāmūlena, samiddhā hotha bhikkhavo'ti..</p>
              <p>[03] ``bhagavato kho, mahārāja, dhammanagare evarūpā janā  paṭivasanti, suttantikā venayikā ābhidhammikā dhammakathikā  jātakabhāṇakā dīghabhāṇakā majjhimabhāṇakā saṃyuttabhāṇakā ^a^P0.0342^ea^  aṅguttarabhāṇakā khuddakabhāṇakā sīlasampannā samādhisampannā  paññāsampannā bojjhaṅgabhāvanāratā vipassakā sadatthamanuyuttā  āraññikā rukkhamūlikā abbhokāsikā palālapuñjikā sosānikā  ^a^V0.0310^ea^ nesajjikā paṭipannakā phalaṭṭhā sekkhā phalasamaṅgino sotāpannā  sakadāgāmino anāgāmino arahanto tevijjā chaḷabhiññā iddhimanto  paññāya pāramiṃgatā  satipaṭṭhānasammappadhānaiddhipādaindriyabalabojjhaṅgamaggavarajhānavimokkharū  pārūpasantasukhasamāpattikusalā, tehi arahantehi ākulaṃ samākulaṃ  ākiṇṇaṃ samākiṇṇaṃ naḷavanasaravanamiva dhammanagaraṃ ahosi.  bhavatīha -- </p>
              <p>[21] ```vītarāgā vītadosā, vītamohā anāsavā. </p>
              <p>[22] vītataṇhā anādānā, dhammanagare vasanti te.. </p>
              <p>[21] ```āraññikā dhutadharā, jhāyino lūkhacīvarā. </p>
              <p>[22] vivekābhiratā dhīrā, dhammanagare vasanti te.. </p>
              <p>[21] ```nesajjikā santhatikā, athopi ṭhānacaṅkamā. </p>
              <p>[22] paṃsukūladharā sabbe, dhammanagare vasanti te.. </p>
              <p>[21] ```ticīvaradharā ^a^M0.0325^ea^ santā,  cammakhaṇḍacatutthakā. </p>
              <p>[22] ratā ekāsane viññū, dhammanagare vasanti te.. </p>
              <p>[21] ```appicchā nipakā dhīrā, appāhārā alolupā. </p>
              <p>[22] lābhālābhena santuṭṭhā, dhammanagare vasanti te.. </p>
              <p>[21] ```jhāyī jhānaratā dhīrā, santacittā samāhitā. </p>
              <p>[22] ākiñcaññaṃ patthayānā, dhammanagare vasanti te.. </p>
              <p>[21] ```paṭipannā phalaṭṭhā ca, sekkhā phalasamaṅgino. </p>
              <p>[22] āsīsakā {āsiṃsakā (sī0 pī0)} uttamatthaṃ, dhammanagare vasanti te.. </p>
              <p>[21] ```sotāpannā ca vimalā, sakadāgāmino ca ye. </p>
              <p>[22] anāgāmī ca arahanto, dhammanagare vasanti te.. </p>
              <p>[21] ```satipaṭṭhānakusalā ^a^V0.0311^ea^, bojjhaṅgabhāvanāratā. </p>
              <p>[22] vipassakā dhammadharā, dhammanagare vasanti te.. </p>
              <p>[21] ```iddhipādesu ^a^P0.0343^ea^ kusalā,  samādhibhāvanāratā. </p>
              <p>[22] sammappadhānānuyuttā, dhammanagare vasanti te.. </p>
              <p>[21] ```abhiññāpāramippattā, pettike gocare ratā. </p>
              <p>[22] antalikkhamhi caraṇā, dhammanagare vasanti te.. </p>
              <p>[21] ```okkhittacakkhū mitabhāṇī, guttadvārā susaṃvutā. </p>
              <p>[22] sudantā uttame damme {dhamme (sī0 pī0)}, dhammanagare vasanti te.. </p>
              <p>[21] ```tevijjā chaḷabhiññā ca, iddhiyā pāramiṃ gatā. </p>
              <p>[22] paññāya pāramippattā, dhammanagare vasanti te'ti..</p>
              <p>[03] ``ye kho te, mahārāja, bhikkhū aparimitañāṇavaradharā asaṅgā  atulaguṇā {atuliyaguṇā (sī0 pī0 ka0)} atulayasā atulabalā atulatejā dhammacakkānuppavattakā  paññāpāramiṃ gatā, evarūpā kho, mahārāja, bhikkhū bhagavato  dhammanagare ^b^`dhammasenāpatino'^eb^ti vuccanti.</p>
              <p>[03] ``ye pana te, mahārāja, bhikkhū iddhimanto  adhigatappaṭisambhidāpattavesārajjā gaganacarā durāsadā duppasahā  anālambacarā sasāgaramahidharapathavikampako candasūriyaparimajjakā  vikubbanādhiṭṭhānābhinīhārakusalā iddhiyā ^a^M0.0326^ea^ pāramiṃ  gatā, evarūpā kho, mahārāja, bhikkhū bhagavato dhammanagare  ^b^`purohitā'^eb^ti vuccanti.</p>
              <p>[03] ``ye pana te, mahārāja, bhikkhū dhutaṅgamanugatā appicchā  santuṭṭhā viññattimanesanajigucchakā piṇḍāya sapadānacārino bhamarāva  gandhamanughāyitvā pavisanti vivittakānanaṃ, kāye ca jīvite ca  nirapekkhā arahattamanuppattā dhutaṅgaguṇe agganikkhittā, evarūpā kho,  mahārāja, bhikkhū bhagavato dhammanagare ^b^`akkhadassā'^eb^ti vuccanti.</p>
              <p>[03] ``ye pana te, mahārāja, bhikkhū parisuddhā vimalā nikkilesā  cutūpapātakusalā dibbacakkhumhi ^a^V0.0312^ea^ pāramiṃ gatā, evarūpā kho, mahārāja,  bhikkhū bhagavato dhammanagare ^b^`nagarajotakā'^eb^ti vuccanti.</p>
              <p>[03] ``ye pana te, mahārāja, bhikkhū bahussutā ^a^P0.0344^ea^  āgatāgamā dhammadharā vinayadharā mātikādharā  sithiladhanitadīgharassagarukalahukakkharaparicchedakusalā  navaṅgasāsanadharā, evarūpā kho, mahārāja, bhikkhū bhagavato dhammanagare  ^b^`dhammarakkhā'^eb^ti vuccanti.</p>
              <p>[03] ``ye pana te, mahārāja, bhikkhū vinayaññū vinayakovidā  ṭhānāṭṭhānakusalā {nidānapaṭhanakusalā (sī0 pī0), nidānavatthukusalā (syā0)}   āpattānāpattigarukalahukasatekicchātekicchavuṭṭhānadesanāniggaha-  paṭikammaosāraṇanissāraṇapaṭisāraṇakusalā vinaye pāramiṃ gatā,  evarūpā kho, mahārāja, bhikkhū bhagavato dhammanagare  ^b^`rūparakkhā'^eb^ti {rūpadakkhāti (sī0 syā0 pī0)} vuccanti.</p>
              <p>[03] ``ye pana te, mahārāja, bhikkhū vimuttivarakusumamālabaddhā  varapavaramahagghaseṭṭhabhāvamanuppattā bahujanakantamabhipatthitā, evarūpā kho,  mahārāja, bhikkhū bhagavato dhammanagare ^b^`pupphāpaṇikā'^eb^ti vuccanti.</p>
              <p>[03] ``ye pana te, mahārāja, bhikkhū catusaccābhisamayappaṭividdhā  diṭṭhasaccā viññātasāsanā catūsu sāmaññaphalesu tiṇṇavicikicchā  paṭiladdhaphalasukhā aññesampi paṭipannānaṃ te phale saṃvibhajanti,  evarūpā kho, mahārāja, bhikkhū bhagavato dhammanagare  ^b^`phalāpaṇikā'^eb^ti vuccanti.</p>
              <p>[03] ``ye ^a^M0.0327^ea^ pana te, mahārāja, bhikkhū  sīlasaṃvaragandhamanulittā {sīlavarasugandhamanulittā (sī0 pī0)} anekavidhabahuguṇadharā  kilesamaladuggandhavidhamakā, evarūpā kho, mahārāja, bhikkhū bhagavato  dhammanagare ^b^`gandhāpaṇikā'^eb^ti vuccanti.</p>
              <p>[03] ``ye pana te, mahārāja, bhikkhū dhammakāmā piyasamudāhārā  abhidhamme abhivinaye uḷārapāmojjā araññagatāpi rukkhamūlagatāpi  suññāgāragatāpi dhammavararasaṃ pivanti, kāyena vācāya manasā  dhammavararasamogāḷhā adhimattapaṭibhānā dhammesu dhammesanappaṭipannā ito  vā tato vā yattha yattha appicchakathā santuṭṭhikathā pavivekakathā  asaṃsaggakathā vīriyārambhakathā sīlakathā samādhikathā ^a^V0.0313^ea^ paññākathā  vimuttikathā vimuttiñāṇadassanakathā ^a^P0.0345^ea^, tattha tattha  gantvā taṃ taṃ kathārasaṃ pivanti, evarūpā kho, mahārāja, bhikkhū  bhagavato dhammanagare ^b^`soṇḍā pipāsā'^eb^ti vuccanti.</p>
              <p>[03] ``ye pana te, mahārāja, bhikkhū pubbarattāpararattaṃ  jāgariyānuyogamanuyuttā nisajjaṭṭhānacaṅkamehi rattindivaṃ vītināmenti,  bhāvanānuyogamanuyuttā kilesapaṭibāhanāya sadatthappasutā, evarūpā kho,  mahārāja, bhikkhū bhagavato dhammanagare ^b^`nagaraguttikā'^eb^ti vuccanti.</p>
              <p>[03] ``ye pana te, mahārāja, bhikkhū navaṅgaṃ buddhavacanaṃ atthato ca  byañjanato ca nayato ca kāraṇato ca hetuto ca udāharaṇato ca  vācenti anuvācenti bhāsanti anubhāsanti, evarūpā kho, mahārāja,  bhikkhū bhagavato dhammanagare ^b^`dhammāpaṇikā'^eb^ti vuccanti.</p>
              <p>[03] ``ye pana te, mahārāja, bhikkhū dhammaratanabhogena  āgamapariyattisutabhogena bhogino dhanino  niddiṭṭhasarabyañjanalakkhaṇappaṭivedhā viññū pharaṇā, evarūpā kho,  mahārāja, bhikkhū bhagavato dhammanagare ^b^`dhammaseṭṭhino'^eb^ti vuccanti.</p>
              <p>[03] ``ye pana te, mahārāja, bhikkhū uḷāradesanāpaṭivedhā  pariciṇṇārammaṇavibhattiniddesā sikkhāguṇapāramippattā, evarūpā kho,  mahārāja, bhikkhū bhagavato dhammanagare ^b^`vissutadhammikā'^eb^ti  vuccanti.</p>
              <p>[03] ``evaṃ suvibhattaṃ kho, mahārāja, bhagavato dhammanagaraṃ evaṃ  sumāpitaṃ evaṃ suvihitaṃ evaṃ suparipūritaṃ evaṃ suvavatthāpitaṃ evaṃ  surakkhitaṃ evaṃ sugopitaṃ evaṃ ^a^M0.0328^ea^ duppasayhaṃ paccatthikehi  paccāmittehi, iminā, mahārāja, kāraṇena iminā hetunā iminā  nayena iminā anumānena ñātabbaṃ atthi so bhagavāti. </p>
              <p>[21] ```yathāpi nagaraṃ disvā, suvibhattaṃ manoramaṃ. </p>
              <p>[22] anumānena jānanti, vaḍḍhakissa mahattanaṃ.. </p>
              <p>[21] ```tatheva lokanāthassa, disvā dhammapuraṃ varaṃ. </p>
              <p>[22] anumānena jānanti, atthi so bhagavā iti.. </p>
              <p>[21] ```anumānena ^a^V0.0314^ea^ ^a^P0.0346^ea^ jānanti, ūmiṃ  disvāna sāgare. </p>
              <p>[22] yathāyaṃ dissate ūmi, mahanto so bhavissati.. </p>
              <p>[21] ```tathā buddhaṃ sokanudaṃ, sabbatthamaparājitaṃ. </p>
              <p>[22] taṇhakkhayamanuppattaṃ, bhavasaṃsāramocanaṃ.. </p>
              <p>[21] ```anumānena ñātabbaṃ, ūmiṃ disvā sadevake. </p>
              <p>[22] yathā dhammūmivipphāro, aggo buddho bhavissati.. </p>
              <p>[21] ```anumānena jānanti, disvā accuggataṃ giriṃ. </p>
              <p>[22] yathā accuggato eso, himavā so bhavissati.. </p>
              <p>[21] ```tathā disvā dhammagiriṃ, sītībhūtaṃ nirūpadhiṃ. </p>
              <p>[22] accuggataṃ bhagavato, acalaṃ suppatiṭṭhitaṃ.. </p>
              <p>[21] ```anumānena ñātabbaṃ, disvāna dhammapabbataṃ. </p>
              <p>[22] tathā hi so mahāvīro, aggo buddho bhavissati.. </p>
              <p>[21] ```yathāpi gajarājassa, padaṃ disvāna mānusā. </p>
              <p>[22] anumānena jānanti, mahā eso gajo iti.. </p>
              <p>[21] ```tatheva buddhanāgassa, padaṃ disvā vibhāvino. </p>
              <p>[22] anumānena jānanti, uḷāro so bhavissati.. </p>
              <p>[21] ```anumānena jānanti, bhīte disvāna kummige. </p>
              <p>[22] migarājassa saddena, bhītāme kummigā iti.. </p>
              <p>[21] ```tatheva titthiye disvā, vitthate bhītamānase. </p>
              <p>[22] anumānena ñātabbaṃ, dhammarājena gajjitaṃ.. </p>
              <p>[21] ```nibbutaṃ ^a^V0.0315^ea^ ^a^M0.0329^ea^ pathaviṃ disvā, haritapattaṃ  mahodikaṃ. </p>
              <p>[22] anumānena jānanti, mahāmeghena nibbutaṃ.. </p>
              <p>[21] ```tathevimaṃ janaṃ disvā, āmoditapamoditaṃ. </p>
              <p>[22] anumānena ñātabbaṃ, dhammameghena tappitaṃ.. </p>
              <p>[21] ```laggaṃ disvā bhusaṃ paṅkaṃ, kalaladdagataṃ mahiṃ. </p>
              <p>[22] anumānena jānanti, vārikkhandho mahā gato.. </p>
              <p>[21] ```tathevimaṃ janaṃ disvā, rajapaṅkasamohitaṃ. </p>
              <p>[22] vahitaṃ dhammanadiyā, visaṭṭhaṃ dhammasāgare.. </p>
              <p>[21] ```dhammāmatagataṃ disvā, sadevakamimaṃ mahiṃ. </p>
              <p>[22] anumānena ñātabbaṃ, dhammakkhandho mahā gato.. </p>
              <p>[21] ```anumānena ^a^P0.0347^ea^ jānanti, ghāyitvā  gandhamuttamaṃ. </p>
              <p>[22] yathāyaṃ vāyate gandho, hessanti pupphitā dumā.. </p>
              <p>[21] ```tathevāyaṃ sīlagandho, pavāyati sadevake. </p>
              <p>[22] anumānena ñātabbaṃ, atthi buddho anuttaro'ti..</p>
              <p>[03] ``evarūpena kho, mahārāja, kāraṇasatena kāraṇasahassena  hetusatena hetusahassena nayasatena nayasahassena opammasatena  opammasahassena sakkā buddhabalaṃ upadassayituṃ. yathā, mahārāja,  dakkho mālākāro nānāpuppharāsimhā ācariyānusiṭṭhiyā  paccattapurisakārena vicittaṃ mālāguṇarāsiṃ kareyya, evameva kho,  mahārāja, so bhagavā vicittapuppharāsi viya anantaguṇo  appameyyaguṇo, ahametarahi jinasāsane mālākāro viya pupphaganthako  pubbakānaṃ ācariyānaṃ maggenapi mayhaṃ buddhibalenapi asaṅkhyeyyenapi  kāraṇena anumānena buddhabalaṃ dīpayissāmi, tvaṃ panettha chandaṃ janehi  savanāyā''ti.</p>
              <p>[03] ``dukkaraṃ ^a^V0.0316^ea^, bhante nāgasena, aññesaṃ evarūpena kāraṇena  anumānena buddhabalaṃ upadassayituṃ, nibbutosmi, bhante nāgasena,  tumhākaṃ paramavicittena pañhaveyyākaraṇenā''ti. </p>
              <p>[06] anumānapañho paṭhamo. </p>
            </h4>
            <h4>
              <h4n> 2. dhutaṅgapañho </h4n>
              <p>[21] ``passatāraññake ^a^P0.0348^ea^ ^a^M0.0330^ea^ bhikkhū,  ajjhogāḷhe dhute guṇe. </p>
              <p>[22] puna passati gihī rājā, anāgāmiphale ṭhite.. </p>
              <p>[21] ``ubhopi te viloketvā, uppajji saṃsayo mahā. </p>
              <p>[22] bujjheyya ce gihī dhamme, dhutaṅgaṃ nipphalaṃ siyā.. </p>
              <p>[21] ``paravādivādamathanaṃ, nipuṇaṃ piṭakattaye. </p>
              <p>[22] handa pucche kathiseṭṭhaṃ, so me kaṅkhaṃ vinessatī''ti..</p>
              <p>[03] atha kho milindo rājā yenāyasmā nāgaseno tenupasaṅkami,  upasaṅkamitvā āyasmantaṃ nāgasenaṃ abhivādetvā ekamantaṃ nisīdi,  ekamantaṃ nisinno kho milindo rājā āyasmantaṃ nāgasenaṃ  etadavoca ``bhante nāgasena, atthi koci gihī agāriko kāmabhogī  puttadārasambādhasayanaṃ ajjhāvasanto kāsikacandanaṃ paccanubhonto  mālāgandhavilepanaṃ dhārayanto jātarūparajataṃ sādiyanto  maṇimuttākañcanavicittamoḷibaddho yena santaṃ paramatthaṃ nibbānaṃ  sacchikata''nti?</p>
              <p>[03] ``na, mahārāja, ekaññeva sataṃ na dve satāni na tīṇi  cattāri pañca satāni na sahassaṃ na satasahassaṃ na koṭisataṃ na  koṭisahassaṃ na koṭisatasahassaṃ, tiṭṭhatu mahārāja dasannaṃ vīsatiyā  satassa sahassassa abhisamayo, katamena te pariyāyena anuyogaṃ  dammī''ti.</p>
              <p>[03] ``tvamevetaṃ brūhī''ti. ``tenahi te, mahārāja, kathayissāmi  satena vā sahassena vā satasahassena ^a^V0.0317^ea^ vā koṭiyā vā koṭisatena vā  koṭisahassena vā koṭisatasahassena vā, yā kāci navaṅge buddhavacane  sallekhitācārappaṭipattidhutavaraṅgaguṇanissitā ^a^P0.0349^ea^ {dhutavaraṅgaguṇanissitā (sī0 syā0  pī0)} thā, tā sabbā idha samosarissanti. yathā, mahārāja,  ninnunnatasamavisamathalāthaladesabhāge abhivuṭṭhaṃ udakaṃ, sabbaṃ taṃ tato  vinigaḷitvā mahodadhiṃ sāgaraṃ samosarati, evameva kho, mahārāja,  sampādake sati yā kāci navaṅge buddhavacane  sallekhitācārappaṭipattidhutaṅgaguṇadharanissitā kathā, tā sabbā idha  samosarissanti.</p>
              <p>[03] ``mayhampettha ^a^M0.0331^ea^, mahārāja, paribyattatāya buddhiyā  kāraṇaparidīpanaṃ samosarissati, teneso attho suvibhatto vicitto  paripuṇṇo parisuddho samānīto bhavissati. yathā, mahārāja, kusalo  lekhācariyo anusiṭṭho lekhaṃ osārento attano byattatāya buddhiyā  kāraṇaparidīpanena lekhaṃ paripūreti, evaṃ sā lekhā samattā paripuṇṇā  anūnikā bhavissati. evameva mayhampettha paribyattatāya buddhiyā  kāraṇaparidīpanaṃ samosarissati, teneso attho suvibhatto vicitto  paripuṇṇo parisuddho samānīto bhavissati.</p>
              <p>[03] ``nagare, mahārāja, sāvatthiyā pañcakoṭimattā ariyasāvakā  bhagavato upāsakaupāsikāyo sattapaṇṇāsasahassāni tīṇi ca  satasahassāni anāgāmiphale patiṭṭhitā, te sabbepi gihī yeva, na  pabbajitā. puna tattheva kaṇḍambamūle yamakapāṭihāriye vīsati  pāṇakoṭiyo abhisamiṃsu, puna cūḷarāhulovāde {mahārāhulovāde (sī0 pī0)}, mahāmaṅgalasuttante,  samacittapariyāye, parābhavasuttante, purābhedasuttante, kalahavivādasuttante,  cūḷabyūhasuttante, mahābyūhasuttante, tuvaṭakasuttante, sāriputtasuttante  gaṇanapathamatītānaṃ devatānaṃ dhammābhisamayo ahosi.</p>
              <p>[03] ``nagare rājagahe paññāsasahassāni tīṇi ca satasahassāni  ariyasāvakā bhagavato upāsakaupāsikāyo, puna tattheva  dhanapālahatthināgadamane navuti pāṇakoṭiyo, pārāyanasamāgame  pāsāṇakacetiye cuddasa pāṇakoṭiyo, puna indasālaguhāyaṃ asīti  devatākoṭiyo, puna bārāṇasiyaṃ isipatane ^a^P0.0350^ea^ migadāye  paṭhame dhammadesane aṭṭhārasa brahmakoṭiyo aparimāṇā ca devatāyo, puna  tāvatiṃsabhavane paṇḍukambalasilāyaṃ abhidhammadesanāya asīti  devatākoṭiyo, devorohaṇe saṅkassanagaradvāre lokavivaraṇapāṭihāriye  pasannānaṃ naramarūnaṃ tiṃsa koṭiyo abhisamiṃsu.</p>
              <p>[03] puna sakkesu kapilavatthusmiṃ nigrodhārāme buddhavaṃsadesanāya  mahāsamayasuttantadesanāya ca gaṇanapathamatītānaṃ ^a^V0.0318^ea^ devatānaṃ dhammābhisamayo  ahosi ^a^M0.0332^ea^. puna sumanamālākārasamāgame,  garahadinnasamāgame, ānandaseṭṭhisamāgame, jambukājīvakasamāgame,  maṇḍukadevaputtasamāgame, maṭṭhakuṇḍalidevaputtasamāgame,  sulasānagarasobhinisamāgame, sirimānagarasobhinisamāgame,  pesakāradhītusamāgame, cūḷasubhaddāsamāgame, sāketabrāhmaṇassa  āḷāhanadassanasamāgame, sūnāparantakasamāgame, sakkapañhasamāgame,  tirokuṭṭasamāgame {tirokuḍḍasamāgame (sī0 pī0)}, ratanasuttasamāgame paccekaṃ caturāsītiyā  pāṇasahassānaṃ dhammābhisamayo ahosi, yāvatā, mahārāja, bhagavā  loke aṭṭhāsi, tāva tīsu maṇḍalesu soḷasasu mahājanapadesu yattha  yattha bhagavā vihāsi, tattha tattha yebhuyyena dve tayo cattāro pañca  sataṃ sahassaṃ satasahassaṃ devā ca manussā ca santaṃ paramatthaṃ nibbānaṃ  sacchikariṃsu. ye te, mahārāja, devā gihī yeva, na te pabbajitā,  etāni ceva, mahārāja, aññāni ca anekāni  devatākoṭisatasahassāni gihī agārikā kāmabhogino santaṃ paramatthaṃ  nibbānaṃ sacchikariṃsū''ti.</p>
              <p>[03] ``yadi, bhante nāgasena, gihī agārikā kāmabhogino santaṃ  paramatthaṃ nibbānaṃ sacchikaronti, atha imāni dhutaṅgāni kimatthaṃ  sādhenti, tena kāraṇena dhutaṅgāni ^a^P0.0351^ea^ akiccakarāni  honti. yadi, bhante nāgasena, vinā mantosadhehi byādhayo  vūpasamanti, kiṃ vamanavirecanādinā sarīradubbalakaraṇena? yadi  muṭṭhīhi paṭisattuniggaho bhavati, kiṃ  asisattisaradhanukodaṇḍalaguḷamuggarehi? yadi  gaṇṭhikuṭilasusirakaṇṭalatāsākhā ālambitvā rukkhamabhirūhanaṃ bhavati,  kiṃ dīghadaḷhanisseṇipariyesanena? yadi thaṇḍilaseyyāya dhātusamatā  bhavati, kiṃ sukhasamphassamahatimahāsirisayanapariyesanena? yadi  ekako sāsaṅkasappaṭibhayavisamakantārataraṇasamattho bhavati, kiṃ  sannaddhasajjamahatimahāsatthapariyesanena? yadi nadisaraṃ bāhunā tarituṃ  samattho bhavati, kiṃ dhuvasetunāvāpariyesanena? yadi sakasantakena  ghāsacchādanaṃ kātuṃ pahoti, kiṃ parūpasevanapiyasamullāpapacchāpuredhāvanena?  yadi akhātataḷāke udakaṃ labhati, kiṃ  udapānataḷākapokkharaṇikhaṇanena? evameva kho, bhante nāgasena, yadi  gihī agārikā kāmabhogino santaṃ paramatthaṃ nibbānaṃ sacchikaronti,  kiṃ dhutaguṇavarasamādiyanenā''ti?</p>
              <p>[03] ``aṭṭhavīsati ^a^M0.0333^ea^ kho panime, mahārāja,  dhutaṅgaguṇā yathābhuccaguṇā, yehi guṇehi dhutaṅgāni sabbabuddhānaṃ  pihayitāni patthitāni. katame aṭṭhavīsati? idha, mahārāja,  dhutaṅgaṃ suddhājīvaṃ sukhaphalaṃ anavajjaṃ na paradukkhāpanaṃ abhayaṃ  asampīḷanaṃ ekantavaḍḍhikaṃ aparihāniyaṃ amāyaṃ ārakkhā patthitadadaṃ  sabbasattadamanaṃ saṃvarahitaṃ patirūpaṃ anissitaṃ vippamuttaṃ rāgakkhayaṃ  dosakkhayaṃ ^a^V0.0319^ea^ mohakkhayaṃ mānappahānaṃ kuvitakkacchedanaṃ kaṅkhāvitaraṇaṃ  kosajjaviddhaṃsanaṃ aratippahānaṃ khamanaṃ atulaṃ appamāṇaṃ  sabbadukkhakkhayagamanaṃ, ime kho, mahārāja, aṭṭhavīsati dhutaṅgaguṇā  yathābhuccaguṇā yehi guṇehi ^a^P0.0352^ea^ dhutaṅgāni sabbabuddhānaṃ  pihayitāni patthitāni.</p>
              <p>[03] ``ye kho te, mahārāja, dhutaguṇe sammā upasevanti, te  aṭṭhārasahi guṇehi samupetā bhavanti. katamehi aṭṭhārasahi? ācāro  tesaṃ suvisuddho hoti, paṭipadā supūritā hoti, kāyikaṃ vācasikaṃ  surakkhitaṃ hoti, manosamācāro suvisuddho hoti, vīriyaṃ supaggahitaṃ  hoti, bhayaṃ vūpasammati, attānudiṭṭhibyapagatā hoti, āghāto uparato  hoti, mettā upaṭṭhitā hoti, āhāro pariññāto hoti, sabbasattānaṃ  garukato hoti, bhojane mattaññū hoti, jāgariyamanuyutto hoti,  aniketo hoti, yattha phāsu tattha vihārī hoti, pāpajegucchī hoti,  vivekārāmo hoti, satataṃ appamatto hoti, ye te, mahārāja, dhutaguṇe  sammā upasevanti, te imehi aṭṭhārasahi guṇehi samupetā bhavanti.</p>
              <p>[03] ``dasa ime, mahārāja, puggalā dhutaguṇārahā. katame dasa?  saddho hoti hirimā dhitimā akuho atthavasī alolo sikkhākāmo  daḷhasamādāno anujjhānabahulo mettāvihārī, ime kho, mahārāja,  dasa puggalā dhutaguṇārahā.</p>
              <p>[03] ``ye te, mahārāja, gihī agārikā kāmabhogino santaṃ  paramatthaṃ nibbānaṃ sacchikaronti, sabbe te purimāsu jātīsu terasasu  dhutaguṇesu katūpāsanā katabhūmikammā, te tattha cārañca paṭipattiñca  sodhayitvā ajjetarahi gihī yeva santā santaṃ paramattaṃ nibbānaṃ  sacchikaronti.</p>
              <p>[03] ``yathā ^a^M0.0334^ea^, mahārāja, kusalo issāso  antevāsike paṭhamaṃ tāva upāsanasālāyaṃ  cāpabhedacāpāropanaggahaṇamuṭṭhippaṭipīḷanāṅgulivināmanapādaṭhapanasaraggahaṇasannahanāakaḍḍhana  saddhāraṇalakkhaniyamanakhipane  tiṇapurisakachakaṇa {khaṇaka (sī0 pī0)} tiṇapalālamattikāpuñjaphalakalakkhavedhe  anusikkhāpetvā rañño santike upāsanaṃ ārādhayitvā  ājaññarathagajaturaṅgadhanadhaññahiraññasuvaṇṇadāsidāsabhariyagāmavaraṃ  labhati ^a^P0.0353^ea^, evameva kho, mahārāja, ye te gihī  agārikā kāmabhogino santaṃ paramatthaṃ nibbānaṃ sacchikaronti, te  sabbe purimāsu jātīsu terasasu dhutaguṇesu katūpāsanā katabhūmikammā,  te tattheva cārañca paṭipattiñca sodhayitvā ajjetarahi gihī yeva  santā santaṃ paramatthaṃ nibbānaṃ sacchikaronti. na, mahārāja,  dhutaguṇesu pubbāsevanaṃ vinā ^a^V0.0320^ea^ ekissā yeva jātiyā arahattaṃ  sacchikiriyā hoti, uttamena pana vīriyena uttamāya paṭipattiyā  tathārūpena ācariyena kalyāṇamittena arahattaṃ sacchikiriyā hoti.</p>
              <p>[03] ``yathā vā pana, mahārāja, bhisakko sallakatto ācariyaṃ dhanena  vā vattappaṭipattiyā vā ārādhetvā  sattaggahaṇachedanalekhanavedhanasalluddharaṇavaṇadhovanasosanabhesajjānulimpanavamana  virecanānuvāsanakiriyamanusikkhitvā vijjāsu katasikkho  katūpāsano katahattho āture upasaṅkamati tikicchāya, evameva kho,  mahārāja, ye te gihī agārikā kāmabhogino santaṃ paramatthaṃ nibbānaṃ  sacchikaronti, te sabbe purimāsu jātīsu terasasu dhutaguṇesu  katūpāsanā katabhūmikammā, te tattheva cārañca paṭipattiñca sodhayitvā  ajjetarahi gihī yeva santā santaṃ paramatthaṃ nibbānaṃ sacchikaronti,  na, mahārāja, dhutaguṇehi avisuddhānaṃ dhammābhisamayo hoti.</p>
              <p>[03] ``yathā, mahārāja, udakassa asecanena bījānaṃ avirūhanaṃ  hoti, evameva kho, mahārāja, dhutaguṇehi avisuddhānaṃ dhammābhisamayo  na hoti.</p>
              <p>[03] ``yathā vā pana, mahārāja, akatakusalānaṃ akatakalyāṇānaṃ  sugatigamanaṃ na hoti, evameva kho, mahārāja, dhutaguṇehi avisuddhānaṃ  dhammābhisamayo na hoti.</p>
              <p>[03] ``pathavisamaṃ ^a^M0.0335^ea^, mahārāja, dhutaguṇaṃ  visuddhikāmānaṃ patiṭṭhānaṭṭhena. āposamaṃ, mahārāja, dhutaguṇaṃ  visuddhikāmānaṃ sabbakilesamaladhovanaṭṭhena. tejosamaṃ, mahārāja,  dhutaguṇaṃ visuddhikāmānaṃ sabbakilesavanajjhāpanaṭṭhena ^a^P0.0354^ea^.  vāyosamaṃ, mahārāja, dhutaguṇaṃ visuddhikāmānaṃ  sabbakilesamalarajopavāhanaṭṭhena. agadasamaṃ, mahārāja, dhutaguṇaṃ  visuddhikāmānaṃ sabbakilesabyādhivūpasamanaṭṭhena. amatasamaṃ, mahārāja,  dhutaguṇaṃ visuddhikāmānaṃ sabbakilesavisanāsanaṭṭhena. khettasamaṃ,  mahārāja, dhutaguṇaṃ visuddhikāmānaṃ sabbasāmaññaguṇasassavirūhanaṭṭhena.  manoharasamaṃ, mahārāja, dhutaguṇaṃ visuddhikāmānaṃ  patthiticchitasabbasampattivaradadaṭṭhena. nāvāsamaṃ, mahārāja, dhutaguṇaṃ  visuddhikāmānaṃ saṃsāramahaṇṇavapāragamanaṭṭhena. bhīruttāṇasamaṃ, mahārāja,  dhutaguṇaṃ visuddhikāmānaṃ jarāmaraṇabhītānaṃ assāsakaraṇaṭṭhena.  mātusamaṃ, mahārāja, dhutaguṇaṃ visuddhikāmānaṃ  kilesadukkhappaṭipīḷitānaṃ anuggāhakaṭṭhena. pitusamaṃ, mahārāja,  dhutaguṇaṃ visuddhikāmānaṃ kusalavaḍḍhikāmānaṃ sabbasāmaññaguṇajanakaṭṭhena.  mittasamaṃ, mahārāja, dhutaguṇaṃ visuddhikāmānaṃ  sabbasāmaññaguṇapariyesanāvisaṃvādakaṭṭhena. padumasamaṃ, mahārāja,  dhutaguṇaṃ visuddhikāmānaṃ ^a^V0.0321^ea^ sabbakilesamalehi anupalittaṭṭhena.  catujjātiyavaragandhasamaṃ ^a^M0.0336^ea^, mahārāja, dhutaguṇaṃ  visuddhikāmānaṃ kilesaduggandhapaṭivinodanaṭṭhena. girirājavarasamaṃ,  mahārāja, dhutaguṇaṃ visuddhikāmānaṃ aṭṭhalokadhammavātehi akampiyaṭṭhena.  ākāsasamaṃ, mahārāja, dhutaguṇaṃ visuddhikāmānaṃ sabbattha  gahaṇāpagatauruvisaṭavitthatamahantaṭṭhena. nadīsamaṃ, mahārāja, dhutaguṇaṃ  visuddhikāmānaṃ kilesamalapavāhanaṭṭhena. sudesakasamaṃ, mahārāja,  dhutaguṇaṃ visuddhikāmānaṃ jātikantārakilesavanagahananittharaṇaṭṭhena.  mahāsatthavāhasamaṃ, mahārāja, dhutaguṇaṃ visuddhikāmānaṃ  sabbabhayasuññakhemābhayavarapavaranibbānanagarasampāpanaṭṭhena ^a^P0.0355^ea^.  sumajjitavimalādāsasamaṃ, mahārāja, dhutaguṇaṃ visuddhikāmānaṃ  saṅkhārānaṃ sabhāvadassanaṭṭhena. phalakasamaṃ, mahārāja, dhutaguṇaṃ  visuddhikāmānaṃ kilesalaguḷasarasattipaṭibāhanaṭṭhena. chattasamaṃ,  mahārāja, dhutaguṇaṃ visuddhikāmānaṃ  kilesavassatividhaggisantāpātapapaṭibāhanaṭṭhena. candasamaṃ, mahārāja,  dhutaguṇaṃ visuddhikāmānaṃ pihayitapatthitaṭṭhena. sūriyasamaṃ, mahārāja,  dhutaguṇaṃ visuddhikāmānaṃ mohatamatimiranāsanaṭṭhena. sāgarasamaṃ,  mahārāja, dhutaguṇaṃ visuddhikāmānaṃ  anekavidhasāmaññaguṇavararatanuṭṭhānaṭṭhena,  aparimitāsaṅkhyeyyāppameyyaṭṭhena ca. evaṃ kho, mahārāja, dhutaguṇaṃ  visuddhikāmānaṃ bahūpakāraṃ sabbadarathapariḷāhanudaṃ aratinudaṃ bhayanudaṃ  bhavanudaṃ khīlanudaṃ malanudaṃ sokanudaṃ dukkhanudaṃ rāganudaṃ dosanudaṃ  mohanudaṃ mānanudaṃ diṭṭhinudaṃ sabbākusaladhammanudaṃ yasāvahaṃ hitāvahaṃ  sukhāvahaṃ phāsukaraṃ pītikaraṃ yogakkhemakaraṃ anavajjaṃ iṭṭhasukhavipākaṃ  guṇarāsiguṇapuñjaṃ aparimitāsaṅkhyeyya appameyyaguṇaṃ varaṃ pavaraṃ aggaṃ.</p>
              <p>[03] ``yathā ^a^M0.0337^ea^, mahārāja, manussā upatthambhavasena  bhojanaṃ upasevanti, hitavasena bhesajjaṃ upasevanti, upakāravasena mittaṃ  upasevanti, tāraṇavasena nāvaṃ upasevanti, sugandhavasena mālāgandhaṃ  upasevanti, abhayavasena bhīruttāṇaṃ upasevanti, patiṭṭhāvasena {patiṭṭhānavasena (ka0)} pathaviṃ  upasevanti, sippavasena ācariyaṃ upasevanti, yasavasena rājānaṃ  upasevanti, kāmadadavasena maṇiratanaṃ upasevanti, evameva kho,  mahārāja, sabbasāmaññaguṇadadavasena ariyā dhutaguṇaṃ upasevanti.</p>
              <p>[03] ``yathā vā pana, mahārāja, udakaṃ bījavirūhanāya, aggi  ^a^P0.0356^ea^ jhāpanāya, āhāro balāharaṇāya, latā bandhanāya,  satthaṃ chedanāya, pānīyaṃ pipāsāvinayanāya, nidhi assāsakaraṇāya,  nāvā tīrasampāpanāya, bhesajjaṃ byādhivūpasamanāya, yānaṃ sukhagamanāya,  bhīruttāṇaṃ bhayavinodanāya, rājā ārakkhatthāya, phalakaṃ  daṇḍaleḍḍulaguḷasarasattipaṭibāhanāya, ācariyo anusāsanāya, mātā  posanāya, ādāso olokanāya, alaṅkāro sobhanāya, vatthaṃ  paṭicchādanāya, nisseṇī ārohanāya, tulā visamavikkhepanāya {nikkhepanāya (sī0 pī0)}, mantaṃ  parijappanāya, āvudhaṃ tajjanīyapaṭibāhanāya ^a^V0.0322^ea^, padīpo  andhakāravidhamanāya, vāto pariḷāhanibbāpanāya, sippaṃ  vuttinipphādanāya, agadaṃ jīvitarakkhaṇāya, ākaro ratanuppādanāya,  ratanaṃ alaṅkarāya, āṇā anatikkamanāya, issariyaṃ vasavattanāya,  evameva kho, mahārāja, dhutaguṇaṃ sāmaññabījavirūhanāya,  kilesamalajhāpanāya, iddhibalāharaṇāya, satisaṃvaranibandhanāya,  vimativicikicchāsamucchedanāya, taṇhāpipāsāvinayanāya,  abhisamayāssāsakaraṇāya, caturoghanittharaṇāya,  kilesabyādhivūpasamāya, nibbānasukhappaṭilābhāya,  jātijarābyādhimaraṇasokaparidevadukkhadomanassupāyāsabhayavinodanāya,  sāmaññaguṇaparirakkhaṇāya, aratikuvitakkapaṭibāhanāya,  sakalasāmaññatthānusāsanāya, sabbasāmaññaguṇaposanāya,  samathavipassanāmaggaphalanibbānadassanāya,  sakalalokathutathomitamahatimahāsobhanakaraṇāya, sabbāpāyapidahanāya,  sāmaññatthaselasikharamuddhani abhirūhanāya,  vaṅkakuṭilavisamacittavikkhepanāya {cittanikkhepanāya (sī0 pī0)}, sevitabbāsevitabbadhamme  sādhusajjhāyakaraṇāya, sabbakilesapaṭisattutajjanāya ^a^M0.0338^ea^,  avijjandhakāravidhamanāya, tividhaggisantāpapariḷāhanibbāpanāya,  saṇhasukhumasantasamāpattinipphādanāya, sakalasāmaññaguṇaparirakkhaṇāya,  bojjhaṅgavararatanuppādanāya, yogijanālaṅkaraṇāya,  anavajjanipuṇasukhumasantisukhamanatikkamanāya ^a^P0.0357^ea^,  sakalasāmaññāriyadhammavasavattanāya. iti, mahārāja, imesaṃ guṇānaṃ  adhigamāya yadidaṃ ekamekaṃ dhutaguṇaṃ, evaṃ, mahārāja, atuliyaṃ dhutaguṇaṃ  appameyyaṃ asamaṃ appaṭisamaṃ appaṭibhāgaṃ appaṭiseṭṭhaṃ uttaraṃ seṭṭhaṃ visiṭṭhaṃ  adhikaṃ āyataṃ puthulaṃ visaṭaṃ vitthataṃ garukaṃ bhāriyaṃ mahantaṃ.</p>
              <p>[03] ``yo kho, mahārāja, puggalo pāpiccho icchāpakato kuhako  luddho odariko lābhakāmo yasakāmo kittikāmo ayutto appatto  ananucchaviko anaraho appatirūpo dhutaṅgaṃ {tadhuguṇaṃ (ka0) evamuparipi} samādiyati, so diguṇaṃ  daṇḍamāpajjati, sabbaguṇaghātamāpajjati, diṭṭhadhammikaṃ hīḷanaṃ khīḷanaṃ  garahanaṃ uppaṇḍanaṃ khipanaṃ asambhogaṃ nissāraṇaṃ nicchubhanaṃ pavāhanaṃ  pabbājanaṃ paṭilabhati, samparāyepi satayojanike avīcimahāniraye  uṇhakaṭhitatattasantattāccijālāmālake anekavassakoṭisatasahassāni  uddhamadho tiriyaṃ pheṇuddehakaṃ samparivattakaṃ paccati, tato muccitvā {muccitvā (sī0 pī0)}   kisapharusakāḷaṅgapaccaṅgo sūnuddhumātasusiruttamaṅgo {sūnuddhumātasūcimukhapamāṇasusiruttamaṅgo (sī0  pī0)} chāto pipāsito visamabhīmarūpavaṇṇo bhaggakaṇṇasoto ummīlitanimīlitanettanayano  arugattapakkagatto puḷavākiṇṇasabbakāyo vātamukhe jalamāno viya  aggikkhandho anto jalamāno pajjalamāno atāṇo asaraṇo  āruṇṇaruṇṇakāruññaravaṃ paridevamāno nijjhāmataṇhiko samaṇamahāpeto  hutvā āhiṇḍamāno mahiyā aṭṭassaraṃ karoti.</p>
              <p>[03] ``yathā ^a^V0.0323^ea^, mahārāja, koci ayutto appatto ananucchaviko  anaraho appatirūpo hīno kujātiko khattiyābhisekena  abhisiñcati, so labhati hatthacchedaṃ pādacchedaṃ hatthapādacchedaṃ  kaṇṇacchedaṃ nāsacchedaṃ kaṇṇanāsacchedaṃ ^a^P0.0358^ea^ bilaṅgathālikaṃ  saṅkhamuṇḍikaṃ rāhumukhaṃ jotimālikaṃ hatthapajjotikaṃ erakavattikaṃ  cīrakavāsikaṃ eṇeyyakaṃ baḷisamaṃsikaṃ kahāpaṇakaṃ khārāpatacchikaṃ  palighaparivattikaṃ palālapīṭhakaṃ tattena telena ^a^M0.0339^ea^  osiñcanaṃ sunakhehi khādāpanaṃ jīvasūlāropanaṃ asinā sīsacchedaṃ  anekavihitampi kammakāraṇaṃ anubhavati. kiṃ kāraṇā? ayutto  appatto ananucchaviko anaraho appatirūpo hīno kujātiko mahante  issariye ṭhāne attānaṃ ṭhapesi, velaṃ ghātesi, evameva kho, mahārāja,  yo koci puggalo pāpiccho...pe0... mahiyā aṭṭassaraṃ karoti.</p>
              <p>[03] ``yo pana, mahārāja, puggalo yutto patto anucchaviko araho  patirūpo appiccho santuṭṭho pavivitto asaṃsaṭṭho āraddhavīriyo  pahitatto asaṭho amāyo anodariko alābhakāmo ayasakāmo  akittikāmo saddho saddhāpabbajito jarāmaraṇā muccitukāmo `sāsanaṃ  paggaṇhissāmī'ti dhutaṅgaṃ samādiyati, so diguṇaṃ pūjaṃ arahati  devānañca piyo hoti manāpo pihayito patthito,  jātisumanamallikādīnaṃ viya pupphaṃ nahātānulittassa, jighacchitassa  viya paṇītabhojanaṃ, pipāsitassa viya sītalavimalasurabhipānīyaṃ,  visagatassa viya osadhavaraṃ, sīghagamanakāmassa viya  ājaññarathavaruttamaṃ, atthakāmassa viya manoharamaṇiratanaṃ,  abhisiñcitukāmassa viya paṇḍaravimalasetacchattaṃ, dhammakāmassa viya  arahattaphalādhigamamanuttaraṃ. tassa cattāro satipaṭṭhānā bhāvanāpāripūriṃ  gacchanti, cattāro sammappadhānā cattāro iddhipādā pañcindriyāni  pañca balāni satta bojjhaṅgā ariyo aṭṭhaṅgiko maggo  bhāvanāpāripūriṃ gacchati, samathavipassanā adhigacchati,  adhigamappaṭipatti pariṇamati, cattāri sāmaññaphalāni ^a^P0.0359^ea^  catasso paṭisambhidā tisso vijjā chaḷabhiññā kevalo ca  samaṇadhammo sabbe tassādheyyā honti, vimuttipaṇḍaravimalasetacchattena  abhisiñcati.</p>
              <p>[03] ``yathā, mahārāja, rañño khattiyassa abhijātakulakulīnassa  khattiyābhisekena abhisittassa paricaranti saraṭṭhanegamajānapadabhaṭabalā {balatthā (sī0 pī0)}   aṭṭhattiṃsā ca rājaparisā naṭanaccakā mukhamaṅgalikā sotthivācakā  samaṇabrāhmaṇasabbapāsaṇḍagaṇā abhigacchanti, yaṃ kiñci pathaviyā  paṭṭanaratanākaranagarasuṅkaṭṭhānaverajjakachejjabhejjajanamanusāsanaṃ sabbattha  sāmiko bhavati, evameva kho ^a^V0.0324^ea^, mahārāja, yo koci puggalo yutto  patto...pe0... vimuttipaṇḍaravimalasetacchattena abhisiñcati.</p>
              <p>[03] ``terasimāni ^a^M0.0340^ea^, mahārāja, dhutaṅgāni, yehi  suddhikato nibbānamahāsamuddaṃ pavisitvā bahuvidhaṃ  dhammakīḷamabhikīḷati, rūpārūpāṭṭhasamāpattiyo vaḷañjeti, iddhividhaṃ  dibbasotadhātuṃ paracittavijānanaṃ pubbenivāsānussatiṃ dibbacakkhuṃ  sabbāsavakkhayañca pāpuṇāti. katame terasa? paṃsukūlikaṅgaṃ  tecīvarikaṅgaṃ piṇḍapātikaṅgaṃ sapadānacārikaṅgaṃ ekāsanikaṅgaṃ  pattapiṇḍikaṅgaṃ khalupacchābhattikaṅgaṃ āraññikaṅgaṃ rukkhamūlikaṅgaṃ  abbhokāsikaṅgaṃ sosānikaṅgaṃ yathāsanthatikaṅgaṃ nesajjikaṅgaṃ, imehi  kho, mahārāja, terasahi dhutaguṇehi pubbe āsevitehi nisevitehi  ciṇṇehi pariciṇṇehi caritehi upacaritehi paripūritehi kevalaṃ  sāmaññaṃ paṭilabhati, tassādheyyā honti kevalā santā sukhā  samāpattiyo.</p>
              <p>[03] ``yathā, mahārāja, sadhano nāviko paṭṭane suṭṭhu katasuṅko  mahāsamuddaṃ pavisitvā vaṅgaṃ takkolaṃ cīnaṃ sovīraṃ suraṭṭhaṃ alasandaṃ  kolapaṭṭanaṃ suvaṇṇabhūmiṃ gacchati aññampi yaṃ kiñci nāvāsañcaraṇaṃ,  evameva kho, mahārāja, imehi terasahi dhutaguṇehi ^a^P0.0360^ea^  pubbe āsevitehi nisevitehi ciṇṇehi pariciṇṇehi caritehi  upacaritehi paripūritehi kevalaṃ sāmaññaṃ paṭilabhati, tassādheyyā  honti kevalā santā sukhā samāpattiyo.</p>
              <p>[03] ``yathā, mahārāja, kassako paṭhamaṃ khettadosaṃ tiṇakaṭṭhapāsāṇaṃ  apanetvā kasitvā vapitvā sammā udakaṃ pavesetvā rakkhitvā gopetvā  lavanamaddanena bahudhaññako hoti, tassādheyyā bhavanti ye keci adhanā  kapaṇā daliddā duggatajanā, evameva kho, mahārāja, imehi terasahi  dhutaguṇehi pubbe āsevitehi...pe0... kevalā santā sukhā  samāpattiyo.</p>
              <p>[03] ``yathā vā pana, mahārāja, khattiyo muddhāvasitto  abhijātakulīno chejjabhejjajanamanusāsane issaro hoti vasavattī  sāmiko icchākaraṇo, kevalā ca mahāpathavī tassādheyyā hoti,  evameva kho, mahārāja, imehi terasahi dhutaguṇehi pubbe āsevitehi  nisevitehi ciṇṇehi pariciṇṇehi caritehi upacaritehi paripūritehi  jinasāsanavare issaro hoti vasavattī sāmiko icchākaraṇo, kevalā  ca samaṇaguṇā tassādheyyā honti.</p>
              <p>[03] ``nanu ^a^M0.0341^ea^, mahārāja, thero upaseno vaṅgantaputto  sallekhadhutaguṇe paripūrakāritāya anādiyitvā ^a^V0.0325^ea^ sāvatthiyā saṅghassa  katikaṃ sapariso naradammasārathiṃ paṭisallānagataṃ upasaṅkamitvā bhagavato  pāde sirasā vanditvā ekamantaṃ nisīdi, bhagavā ca taṃ suvinītaṃ  parisaṃ oloketvā haṭṭhatuṭṭho pamudito udaggo parisāya saddhiṃ sallāpaṃ  sallapitvā asambhinnena brahmassarena etadavoca `pāsādikā kho pana  tyāyaṃ upasena parisā, kataṃ tvaṃ upasena parisaṃ vinesī'ti. sopi  sabbaññunā dasabalena devātidevena puṭṭho yathābhūtasabhāvaguṇavasena  bhagavantaṃ etadavoca --</p>
              <p>[03] ``yo koci maṃ, bhante, upasaṅkamitvā pabbajjaṃ vā nissayaṃ vā  yācati, tamahaṃ ^a^P0.0361^ea^ evaṃ vadāmi ``ahaṃ kho āvuso  āraññiko piṇḍapātiko paṃsukūliko tecīvariko. sace tvampi  āraññiko bhavissasi piṇḍapātiko paṃsukūliko tecīvariko, evāhaṃ  taṃ pabbājessāmi nissayaṃ dassāmī''ti, sace so me, bhante,  paṭissuṇitvā nandati oramati, evāhaṃ taṃ pabbājemi nissayaṃ demi,  sace na nandati na oramati, na taṃ pabbājemi, na nissayaṃ demi,  evāhaṃ, bhante, parisaṃ vinemī''ti. evaṃ kho {evampi (ka0)}, mahārāja,  dhutaguṇavarasamādiṇṇo jinasāsanavare issaro hoti. vasavattī  sāmiko icchākaraṇo, tassādheyyā honti kevalā santā sukhā  samāpattiyo.</p>
              <p>[03] ``yathā, mahārāja, padumaṃ abhivuddhaparisuddhaudiccajātippabhavaṃ  siniddhaṃ mudu lobhanīyaṃ sugandhaṃ piyaṃ patthitaṃ pasatthaṃ  jalakaddamamanupalittaṃ aṇupattakesarakaṇṇikābhimaṇḍitaṃ bhamaragaṇasevitaṃ  sītalasalilasaṃvaddhaṃ, evameva kho, mahārāja, imehi terasahi dhutaguṇehi  pubbe āsevitehi nisevitehi ciṇṇehi pariciṇṇehi caritehi  upacaritehi paripūritehi ariyasāvako tiṃsaguṇavarehi samupeto hoti.</p>
              <p>[03] ``katamehi tiṃsaguṇavarehi? siniddhamudumaddavamettacitto hoti,  ghātitahatavihatakileso hoti, hatanihatamānadabbo hoti,  acaladaḷhaniviṭṭhanibbematikasaddho hoti,  paripuṇṇapīṇitapahaṭṭhalobhanīyasantasukhasamāpattilābhī hoti,  sīlavarapavarāsamasucigandhaparibhāvito hoti, devamanussānaṃ piyo  hoti manāpo, khīṇāsavāriyavarapuggalapatthito, devamanussānaṃ  vanditapūjito, budhavibudhapaṇḍitajanānaṃ thutathavitathomitapasattho  ^a^M0.0342^ea^, idha vā huraṃ vā lokena anupalitto,  appathokavajjepi {appasāvajjepi (ka0)} bhayadassāvī, vipulavarasampattikāmānaṃ  maggaphalavaratthasādhano, āyācitavipulapaṇītapaccayabhāgī,  aniketasayano, jhānajjhositatappavaravihārī ^a^P0.0362^ea^,  vijaṭitakilesajālavatthu, bhinnabhaggasaṅkuṭitasañchinnagatinīvaraṇo,  akuppadhammo, abhinītavāso, anavajjabhogī ^a^V0.0326^ea^, gativimutto,  uttiṇṇasabbavicikiccho, vimuttijjhositattho {vimuttijjhāsitatto (sī0 pī0)}, diṭṭhadhammo,  acaladaḷhabhīruttāṇamupagato, samucchinnānusayo, sabbāsavakkhayaṃ patto,  santasukhasamāpattivihārabahulo, sabbasamaṇaguṇasamupeto, imehi  tiṃsaguṇavarehi samupeto hoti.</p>
              <p>[03] ``nanu, mahārāja, thero sāriputto dasasahassilokadhātuyā  aggapuriso ṭhapetvā dasabalaṃ lokācariyaṃ, sopi  aparimitamasaṅkhyeyyakappe samācitakusalamūlo {samāciṇṇakusalamūlo (ka0)} brāhmaṇakulakulīno  manāpikaṃ kāmaratiṃ anekasatasaṅkhaṃ dhanavarañca ohāya jinasāsane  pabbajitvā imehi terasahi dhutaguṇehi kāyavacīcittaṃ damayitvā  ajjetarahi anantaguṇasamannāgato gotamassa bhagavato sāsanavare  dhammacakkamanuppavattako jāto. bhāsitampetaṃ, mahārāja, bhagavatā  devātidevena ekaṅguttaranikāyavaralañchake --</p>
              <p>[03] ``nāhaṃ, bhikkhave, aññaṃ ekapuggalampi samanupassāmi, yo  evaṃ tathāgatena anuttaraṃ dhammacakkaṃ pavattitaṃ sammadeva anuppavatteti,  yathayidaṃ bhikkhave, sāriputto, sāriputto. bhikkhave, tathāgatena  anuttaraṃ dhammacakkaṃ pavattitaṃ sammadeva anuppavattetī'''ti.</p>
              <p>[03] ``sādhu, bhante nāgasena, yaṃ kiñci navaṅgaṃ buddhavacanaṃ, yā ca  lokuttarā kiriyā, yā ca loke adhigamavipulavarasampattiyo, sabbaṃ  taṃ terasasu dhutaguṇesu samodhānopagata'' {samodhānetabbaṃ (ka0)} nti. </p>
              <p>[06] dhutaṅgapañho dutiyo. </p>
              <p>[06] anumānavaggo catuttho. </p>
            </h4>
          </h3>
        </h2>
        <h2>
          <h2n> 6. opammakathāpañho </h2n>
          <h3>
            <h3n> </h3n>
            <h4>
              <h4n> mātikā </h4n>
              <p>[03] bhante ^a^V0.0327^ea^ ^a^P0.0363^ea^ ^a^M0.0343^ea^ nāgasena, katihaṅgehi  samannāgato bhikkhu arahattaṃ sacchikarotīti?</p>
              <p>[03] idha, mahārāja, arahattaṃ sacchikātukāmena bhikkhunā --</p>
              <p>[03] gadrabhassa {ghorassarassa (sī0 syā0 pī0)} ekaṃ aṅgaṃ gahetabbaṃ.</p>
              <p>[03] kukkuṭassa pañca aṅgāni gahetabbāni.</p>
              <p>[03] kalandakassa ekaṃ aṅgaṃ gahetabbaṃ.</p>
              <p>[03] dīpiniyā ekaṃ aṅgaṃ gahetabbaṃ.</p>
              <p>[03] dīpikassa dve aṅgāni gahetabbāni.</p>
              <p>[03] kummassa pañca aṅgāni gahetabbāni.</p>
              <p>[03] vaṃsassa ekaṃ aṅgaṃ gahetabbaṃ.</p>
              <p>[03] cāpassa ekaṃ aṅgaṃ gahetabbaṃ.</p>
              <p>[03] vāyasassa dve aṅgāni gahetabbāni.</p>
              <p>[03] makkaṭassa dve aṅgāni gahetabbāni. </p>
              <p>[06] gadrabhavaggo paṭhamo.</p>
              <p>[03] lābulatāya ekaṃ aṅgaṃ gahetabbaṃ.</p>
              <p>[03] padumassa tīṇi aṅgāni gahetabbāni.</p>
              <p>[03] bījassa dve aṅgāni gahetabbāni.</p>
              <p>[03] sālakalyāṇikāya ^a^V0.0328^ea^ ekaṃ aṅgaṃ gahetabbaṃ.</p>
              <p>[03] nāvāya tīṇi aṅgāni gahetabbāni.</p>
              <p>[03] nāvālagganakassa {nāvālaganakassa (sī0 pī0)} dve aṅgāni gahetabbāni.</p>
              <p>[03] kūpassa ^a^M0.0344^ea^ {kūpakassa (ka0)} ekaṃ aṅgaṃ gahetabbaṃ.</p>
              <p>[03] niyāmakassa tīṇi aṅgāni gahetabbāni.</p>
              <p>[03] kammakārassa ekaṃ aṅgaṃ gahetabbaṃ.</p>
              <p>[03] samuddassa pañca aṅgāni gahetabbāni. </p>
              <p>[06] samuddavaggo dutiyo.</p>
              <p>[03] pathaviyā pañca aṅgāni gahetabbāni.</p>
              <p>[03] āpassa pañca aṅgāni gahetabbāni.</p>
              <p>[03] tejassa pañca aṅgāni gahetabbāni.</p>
              <p>[03] vāyussa pañca aṅgāni gahetabbāni.</p>
              <p>[03] pabbatassa pañca aṅgāni gahetabbāni.</p>
              <p>[03] ākāsassa pañca aṅgāni gahetabbāni.</p>
              <p>[03] candassa pañca aṅgāni gahetabbāni.</p>
              <p>[03] sūriyassa satta aṅgāni gahetabbāni.</p>
              <p>[03] sakkassa tīṇi aṅgāni gahetabbāni.</p>
              <p>[03] cakkavattissa cattāri aṅgāni gahetabbāni. </p>
              <p>[06] pathavīvaggo tatiyo.</p>
              <p>[03] upacikāya ekaṃ aṅgaṃ gahetabbaṃ.</p>
              <p>[03] biḷārassa dve aṅgāni gahetabbāni.</p>
              <p>[03] undūrassa ekaṃ aṅgaṃ gahetabbaṃ.</p>
              <p>[03] vicchikassa ekaṃ aṅgaṃ gahetabbaṃ.</p>
              <p>[03] nakulassa ekaṃ aṅgaṃ ^a^P0.0364^ea^ gahetabbaṃ.</p>
              <p>[03] jarasiṅgālassa ^a^V0.0329^ea^ dve aṅgāni gahetabbāni.</p>
              <p>[03] migassa ^a^M0.0345^ea^ tīṇi aṅgāni gahetabbāni.</p>
              <p>[03] gorūpassa cattāri aṅgāni gahetabbāni.</p>
              <p>[03] varāhassa dve aṅgāni gahetabbāni.</p>
              <p>[03] hatthissa pañca aṅgāni gahetabbāni. </p>
              <p>[06] upacikāvaggo catuttho.</p>
              <p>[03] sīhassa satta aṅgāni gahetabbāni.</p>
              <p>[03] cakkavākassa tīṇi aṅgāni gahetabbāni.</p>
              <p>[03] peṇāhikāya dve aṅgāni gahetabbāni.</p>
              <p>[03] gharakapotassa ekaṃ aṅgaṃ gahetabbaṃ.</p>
              <p>[03] ulūkassa dve aṅgāni gahetabbāni.</p>
              <p>[03] satapattassa ekaṃ aṅgaṃ gahetabbaṃ.</p>
              <p>[03] vaggulissa dve aṅgāni gahetabbāni.</p>
              <p>[03] jalūkāya ekaṃ aṅgaṃ gahetabbaṃ.</p>
              <p>[03] sappassa tīṇi aṅgāni gahetabbāni.</p>
              <p>[03] ajagarassa ekaṃ aṅgaṃ gahetabbaṃ. </p>
              <p>[06] sīhavaggo pañcamo.</p>
              <p>[03] panthamakkaṭakassa ekaṃ aṅgaṃ gahetabbaṃ.</p>
              <p>[03] thanasitadārakassa {thanapītadārakassa (syā0)} ekaṃ aṅgaṃ gahetabbaṃ.</p>
              <p>[03] cittakadharakummassa {cittakathalakummassa (ka0)} ekaṃ aṅgaṃ gahetabbaṃ.</p>
              <p>[03] pavanassa pañca aṅgāni gahetabbāni.</p>
              <p>[03] rukkhassa tīṇi aṅgāni gahetabbāni.</p>
              <p>[03] meghassa pañca aṅgāni gahetabbāni.</p>
              <p>[03] maṇiratanassa tīṇi aṅgāni gahetabbāni.</p>
              <p>[03] māgavikassa ^a^V0.0330^ea^ ^a^M0.0346^ea^ cattāri aṅgāni gahetabbāni.</p>
              <p>[03] bāḷisikassa dve aṅgāni gahetabbāni.</p>
              <p>[03] tacchakassa dve aṅgāni gahetabbāni. </p>
              <p>[06] makkaṭavaggo chaṭṭho.</p>
              <p>[03] kumbhassa ekaṃ aṅgaṃ gahetabbaṃ.</p>
              <p>[03] kāḷāyasassa {kāḷahaṃsassa (ka0)} dve aṅgāni gahetabbāni.</p>
              <p>[03] chattassa tīṇi aṅgāni gahetabbāni.</p>
              <p>[03] khettassa tīṇi aṅgāni gahetabbāni.</p>
              <p>[03] agadassa dve aṅgāni gahetabbāni.</p>
              <p>[03] bhojanassa tīṇi aṅgāni gahetabbāni.</p>
              <p>[03] issāsassa cattāri aṅgāni gahetabbāni. </p>
              <p>[06] kumbhavaggo sattamo.</p>
              <p>[03] rañño cattāri aṅgāni gahetabbāni.</p>
              <p>[03] dovārikassa dve aṅgāni gahetabbāni.</p>
              <p>[03] nisadāya ekaṃ aṅgaṃ gahetabbaṃ.</p>
              <p>[03] padīpassa dve aṅgāni gahetabbāni.</p>
              <p>[03] mayūrassa dve aṅgāni gahetabbāni.</p>
              <p>[03] turaṅgassa dve aṅgāni gahetabbāni.</p>
              <p>[03] soṇḍikassa dve aṅgāni gahetabbāni.</p>
              <p>[03] indakhīlassa dve aṅgāni gahetabbāni.</p>
              <p>[03] tulāya ekaṃ aṅgaṃ gahetabbaṃ.</p>
              <p>[03] khaggassa dve aṅgāni gahetabbāni.</p>
              <p>[03] macchassa ^a^M0.0347^ea^ dve aṅgāni gahetabbāni.</p>
              <p>[03] iṇaggāhakassa ^a^P0.0365^ea^ ekaṃ aṅgaṃ gahetabbaṃ.</p>
              <p>[03] byādhitassa ^a^V0.0331^ea^ dve aṅgāni gahetabbāni.</p>
              <p>[03] matassa dve aṅgāni gahetabbāni.</p>
              <p>[03] nadiyā dve aṅgāni gahetabbāni.</p>
              <p>[03] usabhassa ekaṃ aṅgaṃ gahetabbaṃ.</p>
              <p>[03] maggassa dve aṅgāni gahetabbāni.</p>
              <p>[03] suṅkasāyikassa ekaṃ aṅgaṃ gahetabbaṃ.</p>
              <p>[03] corassa tīṇi aṅgāni gahetabbāni.</p>
              <p>[03] sakuṇagghiyā ekaṃ aṅgaṃ gahetabbaṃ.</p>
              <p>[03] sunakhassa ekaṃ aṅgaṃ gahetabbaṃ.</p>
              <p>[03] tikicchakassa tīṇi aṅgāni gahetabbāni.</p>
              <p>[03] gabbhiniyā dve aṅgāni gahetabbāni.</p>
              <p>[03] camariyā ekaṃ aṅgaṃ gahetabbaṃ.</p>
              <p>[03] kikiyā dve aṅgāni gahetabbāni.</p>
              <p>[03] kapotikāya tīṇi aṅgāni gahetabbāni.</p>
              <p>[03] ekanayanassa dve aṅgāni gahetabbāni.</p>
              <p>[03] kassakassa tīṇi aṅgāni gahetabbāni.</p>
              <p>[03] jambukasiṅgāliyā ekaṃ aṅgaṃ gahetabbaṃ.</p>
              <p>[03] caṅgavārakassa dve aṅgāni gahetabbāni.</p>
              <p>[03] dabbiyā ekaṃ aṅgaṃ gahetabbaṃ.</p>
              <p>[03] iṇasādhakassa tīṇi aṅgāni gahetabbāni.</p>
              <p>[03] anuvicinakassa ekaṃ aṅgaṃ gahetabbaṃ.</p>
              <p>[03] sārathissa dve aṅgāni gahetabbāni.</p>
              <p>[03] bhojakassa ^a^M0.0348^ea^ dve aṅgāni gahetabbāni.</p>
              <p>[03] tunnavāyassa ekaṃ aṅgaṃ gahetabbaṃ.</p>
              <p>[03] nāvikassa ekaṃ aṅgaṃ gahetabbaṃ.</p>
              <p>[03] bhamarassa dve aṅgāni gahetabbānīti. </p>
              <p>[06] mātikā niṭṭhitā. </p>
            </h4>
          </h3>
          <h3>
            <h3n> 1. gadrabhavaggo </h3n>
            <h4>
              <h4n> 1. gadrabhaṅgapañho </h4n>
              <p>[03] 1^b^.^eb^ ``bhante ^a^V0.0332^ea^ nāgasena, `gadrabhassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, gadrabho nāma saṅkārakūṭepi catukkepi siṅghāṭakepi  gāmadvārepi thusarāsimhipi yattha katthaci sayati, na sayanabahulo  hoti, evameva ^a^P0.0366^ea^ kho, mahārāja, yoginā yogāvacarena  tiṇasanthārepi paṇṇasanthārepi kaṭṭhamañcakepi chamāyapi yattha katthaci  cammakhaṇḍaṃ pattharitvā yattha katthaci sayitabbaṃ, na sayanabahulena  bhavitabbaṃ. idaṃ, mahārāja, gadrabhassa ekaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena `kaliṅgarūpadhānā,  bhikkhave, etarahi mama sāvakā viharanti appamattā ātāpino  padhānasmi'nti. bhāsitampetaṃ, mahārāja, therena sāriputtena  dhammasenāpatināpi -- </p>
              <p>[21] ```pallaṅkena nisinnassa, jaṇṇukenābhivassati. </p>
              <p>[22] alaṃ phāsuvihārāya, pahitattassa bhikkhuno'''ti.. </p>
              <p>[06] gadrabhaṅgapañho paṭhamo. </p>
            </h4>
            <h4>
              <h4n> 2. kukkuṭaṅgapañho </h4n>
              <p>[03] 2^b^.^eb^ ``bhante nāgasena, `kukkuṭassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, kukkuṭo ^a^M0.0349^ea^  kālena samayena paṭisallīyati, evameva kho, mahārāja, yoginā  yogāvacarena kālena samayeneva cetiyaṅgaṇaṃ sammajjitvā pānīyaṃ  paribhojanīyaṃ upaṭṭhapetvā sarīraṃ paṭijaggitvā nahāyitvā cetiyaṃ  vanditvā vuḍḍhānaṃ bhikkhūnaṃ dassanāya gantvā kālena samayena  suññāgāraṃ pavisitabbaṃ. idaṃ, mahārāja, kukkuṭassa paṭhamaṃ aṅgaṃ  gahetabbaṃ.</p>
              <p>[03] ``puna ^a^V0.0333^ea^ caparaṃ, mahārāja, kukkuṭo kālena samayeneva vuṭṭhāti.  evameva kho, mahārāja, yoginā yogāvacarena kālena samayeneva  vuṭṭhahitvā cetiyaṅgaṇaṃ sammajjitvā pānīyaṃ paribhojanīyaṃ upaṭṭhapetvā  sarīraṃ paṭijaggitvā cetiyaṃ vanditvā punadeva suññāgāraṃ pavisitabbaṃ.  idaṃ, mahārāja, kukkuṭassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, kukkuṭo pathaviṃ khaṇitvā khaṇitvā  ajjhohāraṃ ajjhoharati. evameva kho, mahārāja, yoginā  yogāvacarena paccavekkhitvā paccavekkhitvā ajjhohāraṃ ajjhoharitabbaṃ  `neva davāya na madāya ^a^P0.0367^ea^ na maṇḍanāya na  vibhūsanāya, yāvadeva imassa kāyassa ṭhitiyā yāpanāya  vihiṃsūparatiyā brahmacariyānuggahāya, iti purāṇañca vedanaṃ  paṭihaṅkhāmi navañca vedanaṃ na uppādessāmi, yātrā ca me bhavissati  anavajjatā ca phāsuvihāro cā'ti. idaṃ, mahārāja, kukkuṭassa tatiyaṃ  aṅgaṃ gahetabbaṃ. bhāsitampetaṃ, mahārāja, bhagavatā devātidevena -- </p>
              <p>[21] ```kantāre puttamaṃsaṃva, akkhassabbhañjanaṃ yathā. </p>
              <p>[22] evaṃ āhari āhāraṃ, yāpanatthamamucchito'ti..</p>
              <p>[03] ``puna caparaṃ, mahārāja, kukkuṭo sacakkhukopi rattiṃ andho  hoti. evameva kho, mahārāja, yoginā yogāvacarena anandheneva  andhena viya bhavitabbaṃ, araññepi gocaragāme piṇḍāya carantenapi  rajanīyesu rūpasaddagandharasaphoṭṭhabbadhammesu andhena badhirena mūgena viya  bhavitabbaṃ, na nimittaṃ gahetabbaṃ, nānubyañjanaṃ gahetabbaṃ. idaṃ,  mahārāja, kukkuṭassa catutthaṃ aṅgaṃ gahetabbaṃ. bhāsitampetaṃ, mahārāja,  therena mahākaccāyanena -- </p>
              <p>[21] `cakkhumāssa yathā andho, sotavā badhiro yathā. </p>
              <p>[27] paññavāssa {jivhāvassa (sī0 pī0)} yathā mūgo, balavā dubbaloriva. </p>
              <p>[22] attātthe {atha atthe (sī0 pī0)} samuppanne, sayetha matasāyika'nti..</p>
              <p>[03] ``puna ^a^M0.0350^ea^ caparaṃ, mahārāja, kukkuṭo  leḍḍudaṇḍalaguḷamuggarehi paripātiyantopi sakaṃ gehaṃ na vijahati.  evameva kho, mahārāja, yoginā yogāvacarena cīvarakammaṃ karontenapi  navakammaṃ karontenapi vattappaṭivattaṃ karontenapi uddisantenapi  uddisāpentenapi yoniso manasikāro na vijahitabbo, sakaṃ kho  panetaṃ, mahārāja, yogino gehaṃ, yadidaṃ yoniso manasikāro  ^a^V0.0334^ea^. idaṃ, mahārāja, kukkuṭassa pañcamaṃ aṅgaṃ gahetabbaṃ ^a^P0.0368^ea^.  bhāsitampetaṃ, mahārāja, bhagavatā devātidevena `ko ca, bhikkhave,  bhikkhuno gocaro sako pettiko visayo? yadidaṃ cattāro  satipaṭṭhānā'ti. bhāsitampetaṃ, mahārāja, therena sāriputtena  dhammasenāpatināpi -- </p>
              <p>[21] ```yathā sudanto mātaṅgo, sakaṃ soṇḍaṃ na maddati. </p>
              <p>[22] bhakkhābhakkhaṃ vijānāti, attano vuttikappanaṃ.. </p>
              <p>[21] ```tatheva buddhaputtena, appamattena vā pana. </p>
              <p>[22] jinavacanaṃ na madditabbaṃ, manasikāravaruttama'''nti.. </p>
              <p>[06] kukkuṭaṅgapañho dutiyo. </p>
            </h4>
            <h4>
              <h4n> 3. kalandakaṅgapañho </h4n>
              <p>[03] 3^b^.^eb^ ``bhante nāgasena, `kalandakassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, kalandako paṭisattumhi opatante naṅguṭṭhaṃ papphoṭetvā  mahantaṃ katvā teneva naṅguṭṭhalaguḷena paṭisattuṃ paṭibāhati, evameva kho,  mahārāja, yoginā yogāvacarena kilesasattumhi opatante  satipaṭṭhānalaguḷaṃ papphoṭetvā mahantaṃ katvā teneva satipaṭṭhānalaguḷena  sabbakilesā paṭibāhitabbā. idaṃ, mahārāja, kalandakassa ekaṃ aṅgaṃ  gahetabbaṃ. bhāsitampetaṃ, mahārāja, therena cūḷapanthakena -- </p>
              <p>[21] `yadā kilesā opatanti, sāmaññaguṇadhaṃsanā. </p>
              <p>[22] satipaṭṭhānalaguḷena, hantabbā te punappuna'''nti.. </p>
              <p>[06] kalandakaṅgapañho tatiyo. </p>
            </h4>
            <h4>
              <h4n> 4. dīpiniyaṅgapañho </h4n>
              <p>[03] 4^b^.^eb^ ``bhante ^a^V0.0335^ea^ ^a^M0.0351^ea^ nāgasena,  `dīpiniyā ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ  gahetabba''nti? ``yathā, mahārāja, dīpinī sakiṃ yeva gabbhaṃ  gaṇhāti, na punappunaṃ purisaṃ upeti? evameva kho, mahārāja,  yoginā yogāvacarena āyatiṃ paṭisandhiṃ uppattiṃ gabbhaseyyaṃ cutiṃ bhedaṃ  khayaṃ vināsaṃ saṃsārabhayaṃ duggatiṃ visamaṃ sampīḷitaṃ disvā `punabbhave  ^a^P0.0369^ea^ nappaṭisandahissāmī'ti yoniso manasikāro  karaṇīyo. idaṃ, mahārāja, dīpiniyā ekaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena suttanipāte  dhaniyagopālakasutte -- </p>
              <p>[21] ```usabhoriva chetva bandhanāni, nāgo pūtilataṃva  dālayitvā. </p>
              <p>[22] nāhaṃ punupessaṃ gabbhaseyyaṃ, atha ce patthayasī pavassa  devā'''ti.. </p>
              <p>[06] dīpiniyaṅgapañho catuttho. </p>
            </h4>
            <h4>
              <h4n> 5. dīpikaṅgapañho </h4n>
              <p>[03] 5^b^.^eb^ ``bhante nāgasena, `dīpikassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, dīpiko araññe tiṇagahanaṃ vā  vanagahanaṃ vā pabbatagahanaṃ vā nissāya nilīyitvā mige gaṇhāti,  evameva kho, mahārāja, yoginā yogāvacarena vivekaṃ sevitabbaṃ araññaṃ  rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ  palālapuñjaṃ appasaddaṃ appanigghosaṃ vijanavātaṃ manussarāhaseyyakaṃ  paṭisallānasāruppaṃ; vivekaṃ sevamāno hi, mahārāja, yogī yogāvacaro  nacirasseva chaḷabhiññāsu ca vasibhāvaṃ pāpuṇāti. idaṃ, mahārāja,  dīpikassa paṭhamaṃ aṅgaṃ gahetabbaṃ. bhāsitampetaṃ, mahārāja, therehi  dhammasaṅgāhakehi -- </p>
              <p>[21] ```yathāpi ^a^V0.0336^ea^ ^a^M0.0352^ea^ dīpiko nāma,  nilīyitvā gaṇhate {gaṇhatī (sī0 pī0)} mige. </p>
              <p>[27] tathevāyaṃ buddhaputto, yuttayogo vipassako. </p>
              <p>[22] araññaṃ pavisitvāna, gaṇhāti phalamuttama'nti..</p>
              <p>[03] ``puna caparaṃ, mahārāja, dīpiko yaṃ kiñci pasuṃ vadhitvā  vāmena passena patitaṃ na bhakkheti. evameva kho, mahārāja, yoginā  yogāvacarena veḷudānena vā pattadānena vā pupphadānena vā phaladānena  vā sinānadānena vā mattikādānena vā cuṇṇadānena vā dantakaṭṭhadānena  ^a^P0.0370^ea^ vā mukhodakadānena vā cātukamyatāya vā  muggasupyatāya {muggasuppatāya (sī0 pī0)} vā pāribhaṭa {pāribhaṭṭatāya (sī0 pī0)}  yatāya vā jaṅghapesanīyena vā vejjakammena  vā dūtakammena vā pahiṇagamanena vā piṇḍapaṭipiṇḍena vā  dānānuppadānena vā vatthuvijjāya vā nakkhattavijjāya vā aṅgavijjāya {nagavijjāya (ka0)}   vā aññataraññatarena vā buddhappaṭikuṭṭhena micchājīvena nipphāditaṃ  bhojanaṃ na bhuñjitabbaṃ {paribhuñjitabbaṃ (sī0 pī0)} vāmena passena patitaṃ pasuṃ viya dīpiko.  idaṃ, mahārāja, dīpikassa dutiyaṃ aṅgaṃ gahetabbaṃ. bhāsitampetaṃ,  mahārāja, therena sāriputtena dhammasenāpatinā -- </p>
              <p>[21] ```vacīviññattivipphārā, uppannaṃ madhupāyasaṃ. </p>
              <p>[22] sace bhutto bhaveyyāhaṃ, sājīvo garahito mama.. </p>
              <p>[21] ```yadipi me antaguṇaṃ, nikkhamitvā bahī care. </p>
              <p>[22] neva bhindeyyamājīvaṃ, cajamānopi jīvita'''nti.. </p>
              <p>[06] dīpikaṅgapañho pañcamo. </p>
            </h4>
            <h4>
              <h4n> 6. kummaṅgapañho </h4n>
              <p>[03] 6^b^.^eb^ ``bhante nāgasena, `kummassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, kummo udakacaro udakeyeva  vāsaṃ kappeti, evameva kho, mahārāja, yoginā yogāvacarena  sabbapāṇabhūtapuggalānaṃ hitānukampinā mettāsahagatena cetasā vipulena  mahaggatena appamāṇena averena abyāpajjena sabbāvantaṃ lokaṃ pharitvā  viharitabbaṃ. idaṃ, mahārāja, kummassa paṭhamaṃ aṅgaṃ gahetabbaṃ. </p>
              <p>[01] ``puna ^a^V0.0337^ea^ ^a^M0.0353^ea^ caparaṃ, mahārāja, kummo udake  uppilavanto sīsaṃ ukkhipitvā yadi koci passati, tattheva  nimujjati gāḷhamogāhati `mā maṃ te puna passeyyu'nti, evameva kho,  mahārāja, yoginā yogāvacarena kilesesu opatantesu ārammaṇasare  nimujjitabbaṃ gāḷhamogāhitabbaṃ `mā maṃ kilesā puna passeyyu'nti.  idaṃ, mahārāja, kummassa dutiyaṃ aṅgaṃ gahetabbaṃ.</p>
              <p>[03] ``puna caparaṃ ^a^P0.0371^ea^, mahārāja, kummo udakato  nikkhamitvā kāyaṃ otāpeti, evameva kho, mahārāja, yoginā  yogāvacarena nisajjaṭṭhānasayanacaṅkamato mānasaṃ nīharitvā sammappadhāne  mānasaṃ otāpetabbaṃ. idaṃ, mahārāja, kummassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, kummo pathaviṃ khaṇitvā vivitte vāsaṃ  kappeti, evameva kho, mahārāja, yoginā yogāvacarena  lābhasakkārasilokaṃ pajahitvā suññaṃ vivittaṃ kānanaṃ vanapatthaṃ pabbataṃ  kandaraṃ giriguhaṃ appasaddaṃ appanigghosaṃ pavivittamogāhitvā vivitte  yeva vāsaṃ upagantabbaṃ. idaṃ, mahārāja, kummassa catutthaṃ aṅgaṃ  gahetabbaṃ. bhāsitampetaṃ, mahārāja, therena upasenena vaṅgantaputtena -- </p>
              <p>[21] ```vivittaṃ appanigghosaṃ, vāḷamiganisevitaṃ. </p>
              <p>[22] seve senāsanaṃ bhikkhu, paṭisallānakāraṇā'ti..</p>
              <p>[03] ``puna caparaṃ, mahārāja, kummo cārikaṃ caramāno yadi kañci  passati vā, saddaṃ suṇāti vā, soṇḍipañcamāni aṅgāni sake kapāle  nidahitvā appossukko tuṇhībhūto tiṭṭhati kāyamanurakkhanto, evameva  kho, mahārāja, yoginā yogāvacarena sabbattha  rūpasaddagandharasaphoṭṭhabbadhammesu āpatantesu chasu dvāresu saṃvarakavāṭaṃ  anugghāṭetvā mānasaṃ samodahitvā saṃvaraṃ katvā satena sampajānena  vihātabbaṃ samaṇadhammaṃ anurakkhamānena. idaṃ, mahārāja, kummassa  pañcamaṃ aṅgaṃ gahetabbaṃ. bhāsitampetaṃ, mahārāja, bhagavatā devātidevena  saṃyuttanikāyavare kummūpamasuttante -- </p>
              <p>[21] ```kummova ^a^M0.0354^ea^ aṅgāni sake kapāle,  samodahaṃ bhikkhu manovitakke. </p>
              <p>[22] anissito ^a^P0.0372^ea^ aññamaheṭhayāno,  parinibbutonūpavadeyya kañcī'''ti.. </p>
              <p>[06] kummaṅgapañho chaṭṭho. </p>
            </h4>
            <h4>
              <h4n> 7. vaṃsaṅgapañho </h4n>
              <p>[03] 7^b^.^eb^ ``bhante ^a^V0.0338^ea^ nāgasena, `vaṃsassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, vaṃso yattha vāto, tattha anulometi,  nāññatthamanudhāvati, evameva kho, mahārāja, yoginā yogāvacarena yaṃ  buddhena bhagavatā bhāsitaṃ navaṅgaṃ satthu sāsanaṃ, taṃ anulomayitvā  kappiye anavajje ṭhatvā samaṇadhammaṃ yeva pariyesitabbaṃ. idaṃ,  mahārāja, vaṃsassa ekaṃ aṅgaṃ gahetabbaṃ. bhāsitampetaṃ mahārāja therena  rāhulena -- </p>
              <p>[21] ```navaṅgaṃ buddhavacanaṃ, anulometvāna sabbadā. </p>
              <p>[22] kappiye anavajjasmiṃ, ṭhatvāpāyaṃ samuttari'''nti.. </p>
              <p>[06] vaṃsaṅgapañho sattamo. </p>
            </h4>
            <h4>
              <h4n> 8. cāpaṅgapañho </h4n>
              <p>[03] 8^b^.^eb^ ``bhante nāgasena, `cāpassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, cāpo sutacchito namito {mito (sī0 pī0 ka0)} yāvaggamūlaṃ samakameva  anunamati nappaṭitthambhati, evameva kho, mahārāja, yoginā  yogāvacarena theranavamajjhimasamakesu anunamitabbaṃ nappaṭipharitabbaṃ.  idaṃ, mahārāja, cāpassa ekaṃ aṅgaṃ gahetabbaṃ. bhāsitampetaṃ, mahārāja,  bhagavatā devātidevena vidhura [puṇṇaka] jātake -- </p>
              <p>[21] ```cāpovūnudaro ^a^M0.0355^ea^ dhīro, vaṃso vāpi  pakampaye {cāpo vā nuna me dhīro, vaṃsova anulomayaṃ (sī0 pī0 ka0)}. </p>
              <p>[22] paṭilomaṃ na vatteyya, sa rājavasatiṃ vase'''ti.. </p>
              <p>[06] cāpaṅgapañho aṭṭhamo. </p>
            </h4>
            <h4>
              <h4n> 9. vāyasaṅgapañho </h4n>
              <p>[03] 9^b^.^eb^ ``bhante ^a^V0.0339^ea^ nāgasena, `vāyasassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, vāyaso āsaṅkitaparisaṅkito  yattappayatto ^a^P0.0373^ea^ carati, evameva kho, mahārāja, yoginā  yogāvacarena āsaṅkitaparisaṅkitena yattapayattena upaṭṭhitāya satiyā  saṃvutehi indriyehi caritabbaṃ. idaṃ, mahārāja, vāyasassa paṭhamaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, vāyaso yaṃ kiñci bhojanaṃ disvā  ñātīhi saṃvibhajitvā bhuñjati, evameva kho, mahārāja, yoginā  yogāvacarena ye te lābhā dhammikā dhammaladdhā antamaso  pattapariyāpannamattampi, tathārūpehi lābhehi paṭivibhattabhoginā bhavitabbaṃ  sīlavantehi sabrahmacārīhi. idaṃ, mahārāja, vāyasassa dutiyaṃ aṅgaṃ  gahetabbaṃ. bhāsitampetaṃ, mahārāja, therena sāriputtena dhammasenāpatinā  -- </p>
              <p>[21] ```sace me upanāmenti, yathāladdhaṃ tapassino. </p>
              <p>[22] sabbe saṃvibhajitvāna, tato bhuñjāmi bhojana'''nti.. </p>
              <p>[06] vāyasaṅgapañho navamo. </p>
            </h4>
            <h4>
              <h4n> 10. makkaṭaṅgapañho </h4n>
              <p>[03] 10^b^.^eb^ ``bhante nāgasena, `makkaṭassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, makkaṭo vāsamupagacchanto  tathārūpe okāse mahatimahārukkhe pavivitte sabbaṭṭhakasākhe {sabbatthakasākhe (syā0),  sabbaṭṭhasākhe (ka0)} bhīruttāṇe vāsamupagacchati, evameva kho, mahārāja ^a^M0.0356^ea^, yoginā  yogāvacarena lajjiṃ pesalaṃ sīlavantaṃ kalyāṇadhammaṃ bahussutaṃ dhammadharaṃ  vinayadharaṃ piyaṃ garubhāvanīyaṃ vattāraṃ vacanakkhamaṃ ovādakaṃ viññāpakaṃ  sandassakaṃ samādapakaṃ samuttejakaṃ sampahaṃsakaṃ evarūpaṃ kalyāṇamittaṃ  ācariyaṃ nissāya viharitabbaṃ. idaṃ, mahārāja, makkaṭassa paṭhamaṃ  aṅgaṃ gahetabbaṃ.</p>
              <p>[03] ``puna ^a^V0.0340^ea^ caparaṃ, mahārāja, makkaṭo rukkhe yeva carati tiṭṭhati  nisīdati, yadi niddaṃ okkamati, tattheva rattiṃ vāsamanubhavati.  evameva kho, mahārāja, yoginā yogāvacarena pavanābhimukhena  bhavitabbaṃ, pavane yeva ṭhānacaṅkamanisajjāsayanaṃ ^a^P0.0374^ea^ niddaṃ  okkamitabbaṃ, tattheva satipaṭṭhānamanubhavitabbaṃ. idaṃ, mahārāja,  makkaṭassa dutiyaṃ aṅgaṃ gahetabbaṃ. bhāsitampetaṃ, mahārāja, therena  sāriputtena dhammasenāpatinā -- </p>
              <p>[21] ```caṅkamantopi tiṭṭhanto, nisajjāsayanena vā. </p>
              <p>[22] pavane sobhate bhikkhu, pavanantaṃva vaṇṇita'''nti.. </p>
              <p>[06] makkaṭaṅgapañho dasamo. </p>
              <p>[06] gadrabhavaggo paṭhamo.</p>
              <p>[03] tassuddānaṃ -- </p>
              <p>[21] gadrabho ceva {ghorassaro ca (sī0 syā0 pī0)} kukkuṭo, kalando dīpini dīpiko. </p>
              <p>[22] kummo vaṃso ca cāpo ca, vāyaso atha makkaṭoti.. </p>
            </h4>
          </h3>
          <h3>
            <h3n> 2. samuddavaggo </h3n>
            <h4>
              <h4n> 1. lābulataṅgapañho </h4n>
              <p>[03] 1^b^.^eb^ ``bhante ^a^V0.0341^ea^ ^a^M0.0357^ea^ nāgasena,  `lābulatāya ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ  gahetabba''nti? ``yathā, mahārāja, lābulatā tiṇe vā kaṭṭhe vā  latāya vā soṇḍikāhi ālambitvā tassūpari vaḍḍhati, evameva kho,  mahārāja, yoginā yogāvacarena arahatte abhivaḍḍhitukāmena manasā  ārammaṇaṃ ālambitvā arahatte abhivaḍḍhitabbaṃ. idaṃ, mahārāja,  lābulatāya ekaṃ aṅgaṃ gahetabbaṃ. bhāsitampetaṃ, mahārāja, therena  sāriputtena dhammasenāpatinā -- </p>
              <p>[21] ```yathā lābulatā nāma, tiṇe kaṭṭhe latāya vā. </p>
              <p>[22] ālambitvā soṇḍikāhi, tato vaḍḍhati uppari.. </p>
              <p>[21] ```tatheva buddhaputtena, arahattaphalakāminā. </p>
              <p>[22] ārammaṇaṃ ālambitvā, vaḍḍhitabbaṃ asekkhaphale'''ti.. </p>
              <p>[06] lābulataṅgapañho paṭhamo. </p>
            </h4>
            <h4>
              <h4n> 2. padumaṅgapañho </h4n>
              <p>[03] 2^b^.^eb^ ``bhante nāgasena, `padumassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti ^a^P0.0375^ea^? ``yathā, mahārāja, padumaṃ udake  jātaṃ udake saṃvaddhaṃ anupalittaṃ udakena, evameva kho, mahārāja,  yoginā yogāvacarena kule gaṇe lābhe yase ^a^V0.0342^ea^ sakkāre sammānanāya  paribhogapaccayesu ca sabbattha anupalittena bhavitabbaṃ. idaṃ, mahārāja,  padumassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, padumaṃ udakā accuggamma ṭhāti.  evameva kho, mahārāja, yoginā yogāvacarena sabbalokaṃ abhibhavitvā  accuggamma lokuttaradhamme ṭhātabbaṃ. idaṃ, mahārāja, padumassa dutiyaṃ  aṅgaṃ gahetabbaṃ.</p>
              <p>[03] ``puna ^a^M0.0358^ea^ caparaṃ, mahārāja, padumaṃ appamattakenapi  anilena eritaṃ calati. evameva kho, mahārāja, yoginā  yogāvacarena appamattakesupi kilesesu saṃyamo karaṇīyo,  bhayadassāvinā viharitabbaṃ. idaṃ, mahārāja, padumassa tatiyaṃ aṅgaṃ  gahetabbaṃ. bhāsitampetaṃ, mahārāja, bhagavatā devātidevena `aṇumattesu  vajjesu bhayadassāvī samādāya sikkhati sikkhāpadesū'ti. </p>
              <p>[06] padumaṅgapañho dutiyo. </p>
            </h4>
            <h4>
              <h4n> 3. bījaṅgapañho </h4n>
              <p>[03] 3^b^.^eb^ ``bhante nāgasena, `bījassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, bījaṃ appakampi samānaṃ bhaddake  khette vuttaṃ deve sammā dhāraṃ pavecchante subahūni phalāni anudassati,  evameva kho, mahārāja, yoginā yogāvacarena yathā paṭipāditaṃ sīlaṃ  kevalaṃ sāmaññaphalamanudassati. evaṃ sammā paṭipajjitabbaṃ. idaṃ,  mahārāja, bījassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, bījaṃ suparisodhite khette ropitaṃ  khippameva saṃvirūhati, evameva kho, mahārāja, yoginā yogāvacarena  mānasaṃ supariggahitaṃ suññāgāre parisodhitaṃ satipaṭṭhānakhettavare khittaṃ  khippameva virūhati. idaṃ, mahārāja, bījassa dutiyaṃ aṅgaṃ gahetabbaṃ  ^a^P0.0376^ea^. bhāsitampetaṃ, mahārāja, therena anuruddhena -- </p>
              <p>[21] ```yathāpi ^a^V0.0343^ea^ khette {yathā khette (sī0)} parisuddhe, bījañcassa patiṭṭhitaṃ. </p>
              <p>[22] vipulaṃ tassa phalaṃ hoti, api toseti kassakaṃ.. </p>
              <p>[21] ```tatheva yogino cittaṃ, suññāgāre visodhitaṃ. </p>
              <p>[22] satipaṭṭhānakhettamhi, khippameva virūhatī'''ti.. </p>
              <p>[06] bījaṅgapañho tatiyo. </p>
            </h4>
            <h4>
              <h4n> 4. sālakalyāṇikaṅgapañho </h4n>
              <p>[03] 4^b^.^eb^ ``bhante ^a^M0.0359^ea^ nāgasena,  `sālakalyāṇikāya ekaṃ aṅgaṃ gahetabba'nti yaṃ vadesi, katamaṃ taṃ ekaṃ  aṅgaṃ gahetabba''nti? ``yathā, mahārāja, sālakalyāṇikā nāma  antopathaviyaṃ yeva abhivaḍḍhati hatthasatampi bhiyyopi, evameva kho,  mahārāja, yoginā yogāvacarena cattāri sāmaññaphalāni catasso  paṭisambhidā chaḷabhiññāyo kevalañca samaṇadhammaṃ suññāgāre yeva  paripūrayitabbaṃ. idaṃ, mahārāja, sālakalyāṇikāya ekaṃ aṅgaṃ  gahetabbaṃ. bhāsitampetaṃ, mahārāja, therena rāhulena -- </p>
              <p>[21] ```sālakalyāṇikā nāma, pādapo dharaṇīruho. </p>
              <p>[22] antopathaviyaṃ yeva, satahatthopi vaḍḍhati.. </p>
              <p>[21] ```yathā kālamhi sampatte, paripākena so dumo. </p>
              <p>[22] uggañchitvāna ekāhaṃ, satahatthopi vaḍḍhati.. </p>
              <p>[21] ```evamevāhaṃ mahāvīra, sālakalyāṇikā viya. </p>
              <p>[22] abbhantare suññāgāre, dhammato abhivaḍḍhayi'''nti.. </p>
              <p>[06] sālakalyāṇikaṅgapañho catuttho. </p>
            </h4>
            <h4>
              <h4n> 5. nāvaṅgapañho </h4n>
              <p>[03] 5^b^.^eb^ ``bhante ^a^V0.0344^ea^ nāgasena, `nāvāya tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, nāvā  bahuvidhadārusaṅghāṭasamavāyena bahumpi janaṃ tārayati, evameva kho,  mahārāja, yoginā yogāvacarena  ācārasīlaguṇavattappaṭivattabahuvidhadhammasaṅghāṭasamavāyena sadevako  loko tārayitabbo. idaṃ, mahārāja, nāvāya paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, nāvā  bahuvidhaūmitthanitavegavisaṭamāvaṭṭavegaṃ ^a^P0.0377^ea^ sahati,  evameva kho, mahārāja, yoginā yogāvacarena bahuvidhakilesaūmivegaṃ  lābhasakkārayasasilokapūjanavandanā parakulesu  nindāpasaṃsāsukhadukkhasammānanavimānanabahuvidhadosaūmivegañca  sahitabbaṃ. idaṃ, mahārāja, nāvāya dutiyaṃ aṅgaṃ gahetabbaṃ.</p>
              <p>[03] ``puna ^a^M0.0360^ea^ caparaṃ, mahārāja, nāvā  aparimitamanantamapāramakkhobhitagambhīre mahatimahāghose  timitimiṅgalamakaramacchagaṇākule mahatimahāsamudde carati, evameva  kho, mahārāja, yoginā yogāvacarena tiparivaṭṭa dvādasākāra  catusaccābhisamayappaṭivedhe mānasaṃ sañcārayitabbaṃ. idaṃ, mahārāja,  nāvāya tatiyaṃ aṅgaṃ gahetabbaṃ. bhāsitampetaṃ, mahārāja, bhagavatā  devātidevena saṃyuttanikāyavare saccasaṃyutte --</p>
              <p>[03] ```vitakkentā ca kho tumhe, bhikkhave, ``idaṃ dukkha''nti  vitakkeyyātha, ``ayaṃ dukkhasamudayo''ti vitakkeyyātha, ``ayaṃ  dukkhanirodho''ti vitakkeyyātha, ``ayaṃ dukkhanirodhagāminī  paṭipadā''ti vitakkeyyāthā'''ti. </p>
              <p>[06] nāvaṅgapañho pañcamo. </p>
            </h4>
            <h4>
              <h4n> 6. nāvālagganakaṅgapañho </h4n>
              <p>[03] 6^b^.^eb^ ``bhante nāgasena, `nāvālagganakassa dve  aṅgāni gahetabbānī'ti yaṃ vadesi, katamāni ^a^V0.0345^ea^ tāni dve aṅgāni  gahetabbānī''ti? ``yathā, mahārāja, nāvālagganakaṃ  bahūumijālākulavikkhobhitasalilatale mahatimahāsamudde nāvaṃ laggeti  ṭhapeti, na deti disāvidisaṃ harituṃ, evameva kho, mahārāja, yoginā  yogāvacarena rāgadosamohūmijāle mahatimahāvitakkasampahāre cittaṃ  laggetabbaṃ, na dātabbaṃ disāvidisaṃ harituṃ. idaṃ, mahārāja,  nāvālagganakassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, nāvālagganakaṃ na plavati {na pilavati (sī0 pī0)} visīdati,  hatthasatepi udake nāvaṃ laggeti ṭhānamupaneti, evameva kho, mahārāja,  yoginā yogāvacarena lābhayasasakkāramānanavandanapūjanāpacitīsu  lābhaggayasaggepi ^a^P0.0378^ea^ na plavitabbaṃ, sarīrayāpanamattake  yeva cittaṃ ṭhapetabbaṃ. idaṃ, mahārāja, nāvālagganakassa dutiyaṃ aṅgaṃ  gahetabbaṃ. bhāsitampetaṃ, mahārāja, therena sāriputtena dhammasenāpatinā  -- </p>
              <p>[21] ```yathā ^a^M0.0361^ea^ samudde lagganakaṃ, na plavati  visīdati. </p>
              <p>[22] tatheva lābhasakkāre, mā plavatha visīdathā'''ti.. </p>
              <p>[06] nāvālagganakaṅgapañho chaṭṭho. </p>
            </h4>
            <h4>
              <h4n> 7. kūpaṅgapañho </h4n>
              <p>[03] 7^b^.^eb^ ``bhante nāgasena, `kūpassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, kūpo rajjuñca varattañca laṅkārañca dhāreti, evameva  kho, mahārāja, yoginā yogāvacarena satisampajaññasamannāgatena  bhavitabbaṃ, abhikkante paṭikkante ālokite vilokite samiñjite  pasārite saṅghāṭipattacīvaradhāraṇe asite pīte khāyite sāyite  uccārapassāvakamme gate ṭhite nisinne sutte jāgarite bhāsite  tuṇhībhāve sampajānakārinā bhavitabbaṃ. idaṃ, mahārāja, kūpassa ekaṃ  aṅgaṃ gahetabbaṃ. bhāsitampetaṃ, mahārāja, bhagavatā devātidevena `sato,  bhikkhave, bhikkhu vihareyya sampajāno, ayaṃ vo amhākaṃ  anusāsanī'''ti. </p>
              <p>[06] kūpaṅgapañho sattamo. </p>
            </h4>
            <h4>
              <h4n> 8. niyāmakaṅgapañho </h4n>
              <p>[03] 8^b^.^eb^ ``bhante ^a^V0.0346^ea^ nāgasena, `niyāmakassa tīṇi  aṅgāni gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, niyāmako rattindivaṃ satataṃ  samitaṃ appamatto yattappayatto nāvaṃ sāreti, evameva kho, mahārāja,  yoginā yogāvacarena cittaṃ niyāmayamānena rattindivaṃ satataṃ samitaṃ  appamattena yattappayattena yoniso manasikārena cittaṃ niyāmetabbaṃ.  idaṃ, mahārāja, niyāmakassa paṭhamaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena dhammapade -- </p>
              <p>[21] ```appamādaratā ^a^P0.0379^ea^ hotha,  sacittamanurakkhatha. </p>
              <p>[22] duggā uddharathattānaṃ, paṅke sannova {sattova (sī0 pī0)} kuñjaro'ti..</p>
              <p>[03] ``puna ^a^M0.0362^ea^ caparaṃ, mahārāja, niyāmakassa yaṃ  kiñci mahāsamudde kalyāṇaṃ vā pāpakaṃ vā, sabbaṃ taṃ viditaṃ hoti,  evameva kho, mahārāja, yoginā yogāvacarena kusalākusalaṃ  sāvajjānavajjaṃ hīnappaṇītaṃ kaṇhasukkasappaṭibhāgaṃ vijānitabbaṃ. idaṃ,  mahārāja, niyāmakassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, niyāmako yante muddikaṃ deti `mā  koci yantaṃ āmasitthā'ti, evameva kho, mahārāja, yoginā  yogāvacarena citte saṃvaramuddikā dātabbā `mā kiñci pāpakaṃ  akusalavitakkaṃ vitakkesī'ti, idaṃ, mahārāja, niyāmakassa tatiyaṃ  aṅgaṃ gahetabbaṃ. bhāsitampetaṃ, mahārāja, bhagavatā devātidevena  saṃyuttanikāyavare `mā, bhikkhave, pāpake akusale vitakke vitakkeyyātha,  seyyathīdaṃ, kāmavitakkaṃ byāpādavitakkaṃ vihiṃsāvitakka'''nti. </p>
              <p>[06] niyāmakaṅgapañho aṭṭhamo. </p>
            </h4>
            <h4>
              <h4n> 9. kammakāraṅgapañho </h4n>
              <p>[03] 9^b^.^eb^ ``bhante ^a^V0.0347^ea^ nāgasena, `kammakārassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, kammakāro evaṃ cintayati `bhatako ahaṃ imāya  nāvāya kammaṃ karomi, imāyāhaṃ nāvāya vāhasā bhattavetanaṃ labhāmi,  na me pamādo karaṇīyo, appamādena me ayaṃ nāvā vāhetabbā'ti,  evameva kho, mahārāja, yoginā yogāvacarena evaṃ cintayitabbaṃ `imaṃ  kho ahaṃ cātumahābhūtikaṃ kāyaṃ sammasanto satataṃ samitaṃ appamatto  upaṭṭhitassati sato sampajāno samāhito ekaggacitto  jātijarābyādhimaraṇasokaparidevadukkhadomanassupāyāsehi  parimuccissāmīti appamādo me karaṇīyo'ti, idaṃ, mahārāja,  kammakārassa ekaṃ aṅgaṃ gahetabbaṃ. bhāsitampetaṃ, mahārāja, therena  sāriputtena dhammasenāpatinā -- </p>
              <p>[21] ```kāyaṃ ^a^P0.0380^ea^ imaṃ sammasatha, parijānātha  punappunaṃ. </p>
              <p>[22] kāye sabhāvaṃ disvāna, dukkhassantaṃ karissathā'ti.. </p>
              <p>[06] kammakāraṅgapañho navamo. </p>
            </h4>
            <h4>
              <h4n> 10. samuddaṅgapañho </h4n>
              <p>[03] 10^b^.^eb^ ``bhante ^a^M0.0363^ea^ nāgasena, `samuddassa  pañca aṅgāni gahetabbānī'ti yaṃ vadesi, katamāni tāni pañca  aṅgāni gahetabbānī''ti? ``yathā, mahārāja, mahāsamuddo matena  kuṇapena saddhiṃ na saṃvasati, evameva kho, mahārāja, yoginā  yogāvacarena  rāgadosamohamānadiṭṭhimakkhapaḷāsaissāmacchariyamāyāsāṭheyyakuṭilavisamaduccaritakilesamalehi  saddhiṃ na saṃvasitabbaṃ. idaṃ, mahārāja, samuddassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, mahāsamuddo  muttāmaṇiveḷuriyasaṅkhasilāpavāḷaphalikamaṇivividharatananicayaṃ  dhārento pidahati, na bahi vikirati. evameva kho, mahārāja,  yoginā yogāvacarena  maggaphalajhānavimokkhasamādhisamāpattivipassanābhiññāvividhaguṇaratanāni  adhigantvā ^a^V0.0348^ea^ pidahitabbāni, na bahi nīharitabbāni. idaṃ, mahārāja,  samuddassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, mahāsamuddo mahantehi mahābhūtehi saddhiṃ  saṃvasati. evameva kho, mahārāja, yoginā yogāvacarena appicchaṃ  santuṭṭhaṃ dhutavādaṃ sallekhavuttiṃ ācārasampannaṃ lajjiṃ pesalaṃ garuṃ bhāvanīyaṃ  vattāraṃ vacanakkhamaṃ codakaṃ pāpagarahiṃ ovādakaṃ anusāsakaṃ viññāpakaṃ  sandassakaṃ samādapakaṃ samuttejakaṃ sampahaṃsakaṃ kalyāṇamittaṃ sabrahmacāriṃ  nissāya vasitabbaṃ. idaṃ, mahārāja, mahāsamuddassa tatiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, mahāsamuddo navasalilasampuṇṇāhi  gaṅgāyamunāaciravatīsarabhūmahīādīhi nadīsatasahassehi antalikkhe  saliladhārāhi ca pūritopi sakaṃ velaṃ nātivattati. evameva kho,  mahārāja, yoginā yogāvacarena  lābhasakkārasilokavandanamānanapūjanakāraṇā jīvitahetupi sañcicca  sikkhāpadavītikkamo na karaṇīyo. idaṃ, mahārāja, mahāsamuddassa  ^a^P0.0381^ea^ catutthaṃ aṅgaṃ gahetabbaṃ. bhāsitampetaṃ, mahārāja,  bhagavatā devātidevena --</p>
              <p>[03] `seyyathāpi, mahārāja {pahārādha (sī0 pī0)}, mahāsamuddo ṭhitadhammo velaṃ  nātikkamati, evameva kho, mahārāja, yaṃ mahā sāvakānaṃ sikkhāpadaṃ  paññattaṃ, taṃ mama sāvakā jīvitahetupi nātikkamantī'ti.</p>
              <p>[03] ``puna ^a^M0.0364^ea^ caparaṃ, mahārāja, mahāsamuddo  sabbasavantīhi gaṅgāyamunāaciravatīsarabhūmahīhi antalikkhe  udakadhārāhipi na paripūrati. evameva kho, mahārāja, yoginā  yogāvacarena  uddesaparipucchāsavanadhāraṇavinicchayābhidhammavinayagāḷhasuttantaviggahapadanikkhepapadasandhi  padavibhattinavaṅgajinasāsanavaraṃ suṇantenāpi na tappitabbaṃ. idaṃ,  mahārāja, mahāsamuddassa pañcamaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena sutasomajātake -- </p>
              <p>[21] ```aggi yathā tiṇakaṭṭhaṃ dahanto, na tappati sāgaro  vā nadīhi. </p>
              <p>[22] evampi ce {evampi ve (syā0), evaṃ hi me (ka0) jā0 1  asītinipāte}   paṇḍitā rājaseṭṭha, sutvā na tappanti subhāsitenā'''ti.. </p>
              <p>[06] samuddaṅgapañho dasamo.samuddavaggo dutiyo.</p>
              <p>[03] tassuddānaṃ ^a^V0.0349^ea^ -- </p>
              <p>[21] lābulatā ca padumaṃ, bījaṃ sālakalyāṇikā. </p>
              <p>[21] nāvā ca nāvālagganaṃ, kūpo niyāmako tathā. </p>
              <p>[22] kammakāro samuddo ca, vaggo tena pavuccatīti.. </p>
            </h4>
          </h3>
          <h3>
            <h3n> 3. pathavīvaggo </h3n>
            <h4>
              <h4n> 1. pathavīaṅgapañho </h4n>
              <p>[03] 1^b^.^eb^ ``bhante ^a^V0.0350^ea^ ^a^P0.0382^ea^ ^a^M0.0365^ea^  nāgasena, `pathaviyā pañca aṅgāni gahetabbānī'ti yaṃ vadesi,  katamāni tāni pañca aṅgāni gahetabbānī''ti? ``yathā, mahārāja,  pathavī iṭṭhāniṭṭhāni kappūrāgarutagaracandanakuṅkumādīni ākirantepi  pittasemhapubbaruhirasedamedakheḷasiṅghāṇikalasika- muttakarīsādīni  ākirantepi tādisā yeva, evameva kho, mahārāja, yoginā  yogāvacarena iṭṭhāniṭṭhe lābhālābhe yasāyase nindāpasaṃsāya sukhadukkhe  sabbattha tādinā yeva bhavitabbaṃ. idaṃ, mahārāja, pathaviyā paṭhamaṃ  aṅgaṃ gahetabbaṃ.</p>
              <p>[03] ``puna caparaṃ, mahārāja, pathavī maṇḍanavibhūsanāpagatā  sakagandhaparibhāvitā, evameva kho, mahārāja, yoginā yogāvacarena  vibhūsanāpagatena sakasīlagandhaparibhāvitena bhavitabbaṃ. idaṃ, mahārāja,  pathaviyā dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, pathavī nirantarā akhaṇḍacchiddā  asusirā bahalā ghanā vitthiṇṇā, evameva kho, mahārāja, yoginā  yogāvacarena nirantaramakhaṇḍacchiddamasusirabahalaghanavitthiṇṇasīlena  bhavitabbaṃ. idaṃ, mahārāja, pathaviyā tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, pathavī  gāmanigamanagarajanapadarukkhapabbatanadītaḷākapokkharaṇīmigapakkhimanujanaranārigaṇaṃ  dhārentīpi akilāsu hoti, evameva kho, mahārāja, yoginā  yogāvacarena ovadantenapi anusāsantenapi viññāpentenapi  sandassentenapi samādapentenapi samuttejentenapi sampahaṃsentenapi  dhammadesanāsu akilāsunā bhavitabbaṃ. idaṃ, mahārāja, pathaviyā  catutthaṃ aṅgaṃ gahetabbaṃ.</p>
              <p>[03] ``puna ^a^V0.0351^ea^ caparaṃ, mahārāja, pathavī anunayappaṭighavippamuttā,  evameva kho, mahārāja, yoginā yogāvacarena anunayappaṭighavippamuttena  pathavisamena cetasā viharitabbaṃ. idaṃ, mahārāja, pathaviyā pañcamaṃ  aṅgaṃ gahetabbaṃ. bhāsitampetaṃ ^a^P0.0383^ea^, mahārāja, upāsikāya  cūḷasubhaddāya sakasamaṇe parikittayamānāya -- </p>
              <p>[21] ```ekañce ^a^M0.0366^ea^ bāhaṃ vāsiyā, tacche  kupitamānasā {kupitamānaso (ka0)}. </p>
              <p>[22] ekañcebāhaṃ gandhena, ālimpeyya pamoditā {pamodito (ka0)}.. </p>
              <p>[21] ```amusmiṃ paṭigho natthi, rāgo asmiṃ na vijjati. </p>
              <p>[22] pathavīsamacittā te, tādisā samaṇā mamā'''ti.. </p>
              <p>[06] pathavīaṅgapañho paṭhamo. </p>
            </h4>
            <h4>
              <h4n> 2. āpaṅgapañho </h4n>
              <p>[03] 2^b^.^eb^ ``bhante nāgasena, `āpassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, āpo  susaṇṭhitamakampitamaluḷitasabhāvaparisuddho, evameva kho, mahārāja,  yoginā yogāvacarena kuhanalapananemittakanippesikataṃ apanetvā  susaṇṭhitamakampitamaluḷitasabhāvaparisuddhācārena bhavitabbaṃ. idaṃ,  mahārāja, āpassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, āpo sītalasabhāvasaṇṭhito, evameva  kho, mahārāja, yoginā yogāvacarena sabbasattesu  khantimettānuddayasampannena hitesinā anukampakena bhavitabbaṃ. idaṃ,  mahārāja, āpassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, āpo asuciṃ suciṃ karoti, evameva  kho, mahārāja, yoginā yogāvacarena gāme vā araññe vā upajjhāye  upajjhāyamattesu ācariye ācariyamattesu sabbattha anadhikaraṇena  bhavitabbaṃ anavasesakārinā. idaṃ, mahārāja, āpassa tatiyaṃ aṅgaṃ  gahetabbaṃ.</p>
              <p>[03] ``puna ^a^V0.0352^ea^ caparaṃ, mahārāja, āpo bahujanapatthito, evameva kho,  mahārāja, yoginā yogāvacarena appicchasantuṭṭhapavivittapaṭisallānena  satataṃ sabbalokamabhipatthitena bhavitabbaṃ. idaṃ, mahārāja, āpassa  catutthaṃ aṅgaṃ gahetabbaṃ.</p>
              <p>[03] ``puna ^a^M0.0367^ea^ caparaṃ, mahārāja, āpo na kassaci  ahitamupadahati, evameva kho, mahārāja, yoginā yogāvacarena  parabhaṇḍanakalahaviggahavivādarittajjhānāratijananaṃ kāyavacīcittehi  ^a^P0.0384^ea^ pāpakaṃ na karaṇīyaṃ. idaṃ, mahārāja, āpassa  pañcamaṃ aṅgaṃ gahetabbaṃ. bhāsitampetaṃ mahārāja, bhagavatā, devātidevena  kaṇhajātake -- </p>
              <p>[21] ```varañce me ado sakka, sabbabhūtānamissara. </p>
              <p>[27] na mano vā sarīraṃ vā, maṃ-kate sakka kassaci. </p>
              <p>[22] kadāci upahaññetha, etaṃ sakka varaṃ vare'''ti.. </p>
              <p>[06] āpaṅgapañho dutiyo. </p>
            </h4>
            <h4>
              <h4n> 3. tejaṅgapañho </h4n>
              <p>[03] 3^b^.^eb^ ``bhante nāgasena, `tejassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, tejo tiṇakaṭṭhasākhāpalāsaṃ  ḍahati, evameva kho, mahārāja, yoginā yogāvacarena ye te abbhantarā  vā bāhirā vā kilesā iṭṭhāniṭṭhārammaṇānubhavanā, sabbe te ñāṇagginā  ḍahitabbā. idaṃ, mahārāja, tejassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, tejo niddayo akāruṇiko, evameva  kho, mahārāja, yoginā yogāvacarena sabbakilesesu kāruññānuddayā na  kātabbā. idaṃ, mahārāja, tejassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, tejo sītaṃ paṭihanati, evameva kho,  mahārāja, yoginā yogāvacarena ^a^V0.0353^ea^ vīriyasantāpatejaṃ abhijanetvā  kilesā paṭihantabbā. idaṃ, mahārāja, tejassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, tejo anunayappaṭighavippamutto  uṇhamabhijaneti, evameva kho, mahārāja, yoginā yogāvacarena  anunayappaṭighavippamuttena tejosamena cetasā viharitabbaṃ. idaṃ,  mahārāja, tejassa catutthaṃ aṅgaṃ gahetabbaṃ.</p>
              <p>[03] ``puna ^a^M0.0368^ea^ caparaṃ, mahārāja, tejo andhakāraṃ  vidhamitvā {vidhamati (sī0 pī0 ka0)} ālokaṃ dassayati, evameva kho, mahārāja, yoginā  yogāvacarena avijjandhakāraṃ vidhamitvā ñāṇālokaṃ dassayitabbaṃ.  idaṃ, mahārāja, tejassa pañcamaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena sakaṃ puttaṃ rāhulaṃ ovadantena ^a^P0.0385^ea^  --</p>
              <p>[03] `tejosamaṃ {ma0 ni0 2.119}, rāhula, bhāvanaṃ bhāvehi, tejosamaṃ hi te, rāhula,  bhāvanaṃ bhāvayato uppannā? manāpāmanāpā phassā cittaṃ na pariyādāya  ṭhassantī'''ti. </p>
              <p>[06] tejaṅgapañho tatiyo. </p>
            </h4>
            <h4>
              <h4n> 4. vāyuṅgapañho </h4n>
              <p>[03] 4^b^.^eb^ ``bhante nāgasena, `vāyussa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, vāyu supupphitavanasaṇḍantaraṃ  abhivāyati, evameva kho, mahārāja, yoginā yogāvacarena  vimuttivarakusumapupphitārammaṇavanantare ramitabbaṃ. idaṃ, mahārāja,  vāyussa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, vāyu dharaṇīruhapādapagaṇe mathayati,  evameva kho, mahārāja, yoginā yogāvacarena vanantaragatena saṅkhāre  vicinantena kilesā mathayitabbā. idaṃ, mahārāja, vāyussa dutiyaṃ  aṅgaṃ gahetabbaṃ.</p>
              <p>[03] ``puna caparaṃ, mahārāja, vāyu ākāse carati, evameva kho,  mahārāja, yoginā yogāvacarena ^a^V0.0354^ea^ lokuttaradhammesu mānasaṃ sañcārayitabbaṃ.  idaṃ, mahārāja, vāyussa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, vāyu gandhaṃ anubhavati, evameva kho,  mahārāja, yoginā yogāvacarena attano sīlavarasurabhigandho {sīlasurabhigando (sī0 pī0)}   anubhavitabbo. idaṃ, mahārāja, vāyussa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, vāyu nirālayo aniketavāsī,  evameva kho, mahārāja, yoginā yogāvacarena  nirālayamaniketamasanthavena sabbattha ^a^M0.0369^ea^ vimuttena  bhavitabbaṃ. idaṃ, mahārāja, vāyussa pañcamaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena suttanipāte -- </p>
              <p>[21] ```santhavāto bhayaṃ jātaṃ, niketā jāyate rajo. </p>
              <p>[22] aniketamasanthavaṃ, etaṃ ve munidassana'''nti.. </p>
              <p>[06] vāyuṅgapañho catuttho. </p>
            </h4>
            <h4>
              <h4n> 5. pabbataṅgapañho </h4n>
              <p>[03] 5^b^.^eb^ ``bhante nāgasena, `pabbatassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti ^a^P0.0386^ea^? ``yathā, mahārāja, pabbato  acalo akampito {akampiyo (sī0 pī0)} asampavedhī, evameva kho, mahārāja, yoginā  yogāvacarena sammānane vimānane sakkāre asakkāre garukāre agarukāre  yase ayase nindāya pasaṃsāya sukhe dukkhe iṭṭhāniṭṭhesu sabbattha  rūpasaddagandharasaphoṭṭhabbadhammesu rajanīyesu na rajjitabbaṃ, dussanīyesu na  dussitabbaṃ, muyhanīyesu na muyhitabbaṃ, na kampitabbaṃ na calitabbaṃ,  pabbatena viya acalena bhavitabbaṃ. idaṃ, mahārāja, pabbatassa paṭhamaṃ  aṅgaṃ gahetabbaṃ. bhāsitampetaṃ, mahārāja, bhagavatā devātidevena -- </p>
              <p>[21] ```selo ^a^V0.0355^ea^ yathā ekaghano {ekagghano (ka0) dha0 pa0 81  dhammapade}, vātena na samīrati. </p>
              <p>[22] evaṃ nindāpasaṃsāsu, na samiñjanti paṇḍitā'ti..</p>
              <p>[03] ``puna caparaṃ, mahārāja, pabbato thaddho na kenaci saṃsaṭṭho,  evameva kho, mahārāja, yoginā yogāvacarena thaddhena asaṃsaṭṭhena  bhavitabbaṃ, na kenaci saṃsaggo karaṇīyo. idaṃ, mahārāja, pabbatassa  dutiyaṃ aṅgaṃ gahetabbaṃ. bhāsitampetaṃ, mahārāja, bhagavatā devātidevena  -- </p>
              <p>[21] ```asaṃsaṭṭhaṃ gahaṭṭhehi, anāgārehi cūbhayaṃ. </p>
              <p>[22] anokasārimappicchaṃ, tamahaṃ brūmi brāhmaṇa'nti..</p>
              <p>[03] ``puna caparaṃ, mahārāja, pabbate bījaṃ na virūhati, evameva  kho, mahārāja, yoginā yogāvacarena sakamānase kilesā na  virūhāpetabbā. idaṃ, mahārāja, pabbatassa tatiyaṃ aṅgaṃ gahetabbaṃ.  bhāsitampetaṃ, mahārāja, therena subhūtinā -- </p>
              <p>[21] ```rāgūpasaṃhitaṃ ^a^M0.0370^ea^ cittaṃ, yadā uppajjate  mama. </p>
              <p>[22] sayaṃva paccavekkhāmi {paccavekkhitvā (sabbattha)}, ekaggo {ekako (sabbattha)} taṃ damemahaṃ.. </p>
              <p>[21] ```rajjase {rajjasi (sī0), rañjasi (pī0)} rajanīye ca, dussanīye ca dussase. </p>
              <p>[22] muyhase {muyhasi (sī0)} mohanīye ca, nikkhamassu vanā tuvaṃ.. </p>
              <p>[21] ```visuddhānaṃ ^a^P0.0387^ea^ ayaṃ vāso, nimmalānaṃ  tapassinaṃ. </p>
              <p>[22] mā kho visuddhaṃ dūsesi, nikkhamassu vanā tuva'nti..</p>
              <p>[03] ``puna caparaṃ, mahārāja, pabbato accuggato, evameva kho,  mahārāja, yoginā yogāvacarena ñāṇaccuggatena bhavitabbaṃ. idaṃ,  mahārāja, pabbatassa catutthaṃ aṅgaṃ gahetabbaṃ. bhāsitampetaṃ, mahārāja,  bhagavatā devātidevena -- </p>
              <p>[21] ```pamādaṃ appamādena, yadā nudati paṇḍito. </p>
              <p>[27] paññāpāsādamāruyha, asoko sokiniṃ pajaṃ. </p>
              <p>[22] pabbataṭṭhova bhūmaṭṭhe {bhummaṭṭhe (sī0 pī0)}, dhīro bāle avekkhatī'ti..</p>
              <p>[03] ``puna ^a^V0.0356^ea^ caparaṃ, mahārāja, pabbato anunnato anonato, evameva  kho, mahārāja, yoginā yogāvacarena unnatāvanati na karaṇīyā.  idaṃ, mahārāja, pabbatassa pañcamaṃ aṅgaṃ gahetabbaṃ. bhāsitampetaṃ,  mahārāja, upāsikāya cūḷasubhaddāya sakasamaṇe parikittayamānāya -- </p>
              <p>[21] ```lābhena unnato loko, alābhena ca onato. </p>
              <p>[22] lābhālābhena ekatthā {ekaṭṭhā (sī0 pī0)}, tādisā samaṇā mamā'''ti.. </p>
              <p>[06] pabbataṅgapañho pañcamo. </p>
            </h4>
            <h4>
              <h4n> 6. ākāsaṅgapañho </h4n>
              <p>[03] 6^b^.^eb^ ``bhante nāgasena, `ākāsassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, ākāso sabbaso agayho,  evameva kho, mahārāja, yoginā yogāvacarena ^a^M0.0371^ea^  sabbaso kilesehi agayhena bhavitabbaṃ. idaṃ, mahārāja, ākāsassa  paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, ākāso  isitāpasabhūtadijagaṇānusañcarito, evameva kho, mahārāja, yoginā  yogāvacarena `aniccaṃ dukkhaṃ anattā'ti saṅkhāresu mānasaṃ  sañcārayitabbaṃ. idaṃ, mahārāja, ākāsassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, ākāso santāsanīyo, evameva kho,  mahārāja ^a^P0.0388^ea^, yoginā yogāvacarena sabbabhavapaṭisandhīsu  mānasaṃ ubbejayitabbaṃ, assādo na kātabbo. idaṃ, mahārāja,  ākāsassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, ākāso ananto appamāṇo  aparimeyyo, evameva kho, mahārāja, yoginā yogāvacarena  anantasīlena aparimitañāṇena bhavitabbaṃ. idaṃ, mahārāja,  ākāsassa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, ākāso alaggo asatto appatiṭṭhito  apalibuddho, evameva kho ^a^V0.0357^ea^, mahārāja, yoginā yogāvacarena kule gaṇe  lābhe āvāse palibodhe paccaye sabbakilesesu ca sabbattha alaggena  bhavitabbaṃ, anāsattena appatiṭṭhitena apalibuddhena bhavitabbaṃ. idaṃ,  mahārāja, ākāsassa pañcamaṃ aṅgaṃ gahetabbaṃ. bhāsitampetaṃ, mahārāja,  bhagavatā devātidevena sakaṃ puttaṃ rāhulaṃ ovadantena -- `seyyathāpi,  rāhula {ma0 ni0 2.119}, ākāso na katthaci patiṭṭhito, evameva kho tvaṃ, rāhula,  ākāsasamaṃ bhāvanaṃ bhāvehi, ākāsasamaṃ hi te, rāhula, bhāvanaṃ  bhāvayato uppannā manāpāmanāpā phassā cittaṃ pariyādāya  ṭhassantī'''ti. </p>
              <p>[06] ākāsaṅgapañho chaṭṭho. </p>
            </h4>
            <h4>
              <h4n> 7. candaṅgapañho </h4n>
              <p>[03] 7^b^.^eb^ ``bhante nāgasena, `candassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, cando sukkapakkhe ^a^M0.0372^ea^  udayanto uttaruttariṃ vaḍḍhati, evameva kho, mahārāja,  yoginā yogāvacarena ācārasīlaguṇavattappaṭipattiyā āgamādhigame  paṭisallāne satipaṭṭhāne indriyesu guttadvāratāya bhojane mattaññutāya  jāgariyānuyoge uttaruttariṃ vaḍḍhitabbaṃ. idaṃ, mahārāja, candassa  paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, cando uḷārādhipati, evameva kho,  mahārāja, yoginā yogāvacarena uḷārena chandādhipatinā bhavitabbaṃ.  idaṃ, mahārāja, candassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, cando nisāya carati, evameva kho,  mahārāja, yoginā yogāvacarena pavivittena bhavitabbaṃ. idaṃ,  mahārāja, candassa tatiyaṃ ^a^P0.0389^ea^ aṅgaṃ gahetabbaṃ.</p>
              <p>[03] ``puna caparaṃ, mahārāja, cando vimānaketu, evameva kho,  mahārāja, yoginā yogāvacarena sīlaketunā bhavitabbaṃ. idaṃ,  mahārāja, candassa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, cando āyācitapatthito udeti,  evameva kho, mahārāja, yoginā ^a^V0.0358^ea^ yogāvacarena āyācitapatthitena  kulāni upasaṅkamitabbāni. idaṃ, mahārāja, candassa pañcamaṃ aṅgaṃ  gahetabbaṃ. bhāsitampetaṃ, mahārāja, bhagavatā devātidevena  saṃyuttanikāyavare `candūpamā, bhikkhave, kulāni upasaṅkamatha,  apakasseva kāyaṃ apakassa cittaṃ niccanavakā kulesu appagabbhā'''ti {appagabbāti (ka0)  saṃ0 ni0  2.146}. </p>
              <p>[06] candaṅgapañho sattamo. </p>
            </h4>
            <h4>
              <h4n> 8. sūriyaṅgapañho </h4n>
              <p>[03] 8^b^.^eb^ ``bhante nāgasena, `sūriyassa {suriyassa (sī0 syā0 pī0)} satta aṅgāni  gahetabbānī'ti yaṃ vadesi, katamāni tāni satta aṅgāni  gahetabbānī''ti? ``yathā, mahārāja, sūriyo sabbaṃ udakaṃ  parisoseti, evameva kho, mahārāja, yoginā yogāvacarena  sabbakilesā anavasesaṃ parisosetabbā. idaṃ, mahārāja, sūriyassa  paṭhamaṃ aṅgaṃ gahetabbaṃ.</p>
              <p>[03] ``puna ^a^M0.0373^ea^ caparaṃ, mahārāja, sūriyo tamandhakāraṃ  vidhamati, evameva kho, mahārāja, yoginā yogāvacarena sabbaṃ  rāgatamaṃ dosatamaṃ mohatamaṃ mānatamaṃ diṭṭhitamaṃ kilesatamaṃ sabbaṃ  duccaritatamaṃ vidhamayitabbaṃ. idaṃ, mahārāja, sūriyassa dutiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, sūriyo abhikkhaṇaṃ carati, evameva  kho, mahārāja, yoginā yogāvacarena abhikkhaṇaṃ yoniso  manasikāro kātabbo. idaṃ, mahārāja, sūriyassa tatiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, sūriyo raṃsimālī, evameva kho,  mahārāja, yoginā yogāvacarena ārammaṇamālinā bhavitabbaṃ. idaṃ,  mahārāja, sūriyassa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sūriyo mahājanakāyaṃ santāpento  carati, evameva kho, mahārāja, yoginā yogāvacarena  ācārasīlaguṇavattappaṭipattiyā ^a^P0.0390^ea^  jhānavimokkhasamādhisamāpattīndriyabalabojjhaṅgasatipaṭṭhānasammappadhānaiddhipādehi  sadevako loko santāpayitabbo. idaṃ, mahārāja, sūriyassa pañcamaṃ  aṅgaṃ gahetabbaṃ.</p>
              <p>[03] ``puna ^a^V0.0359^ea^ caparaṃ, mahārāja, sūriyo rāhubhayā bhīto carati,  evameva kho, mahārāja, yoginā yogāvacarena  duccaritaduggativisamakantāravipākavinipātakilesajālajaṭite  diṭṭhisaṅghāṭapaṭimukke kupathapakkhande kummaggapaṭipanne {kumaggapaṭipanne (syā0 ka0)} satte disvā mahatā  saṃvegabhayena mānasaṃ saṃvejetabbaṃ. idaṃ, mahārāja, sūriyassa chaṭṭhaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, sūriyo kalyāṇapāpake dasseti,  evameva kho, mahārāja, yoginā yogāvacarena  indriyabalabojjhaṅgasatipaṭṭhānasammappadhānaiddhipādalokiyalokuttaradhammā  dassetabbā. idaṃ, mahārāja, sūriyassa sattamaṃ aṅgaṃ gahetabbaṃ.  bhāsitampetaṃ, mahārāja, therena vaṅgīsena -- </p>
              <p>[21] ```yathāpi sūriyo udayanto, rūpaṃ dasseti pāṇinaṃ. </p>
              <p>[22] suciñca asuciñcāpi, kalyāṇañcāpi pāpakaṃ.. </p>
              <p>[21] ```tathā ^a^M0.0374^ea^ bhikkhu dhammadharo,  avijjāpihitaṃ janaṃ. </p>
              <p>[22] pathaṃ dasseti vividhaṃ, ādiccovudayaṃ yathā'''ti.. </p>
              <p>[06] sūriyaṅgapañho aṭṭhamo. </p>
            </h4>
            <h4>
              <h4n> 9. sakkaṅgapañho </h4n>
              <p>[03] 9^b^.^eb^ ``bhante nāgasena, `sakkassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, sakko ekantasukhasamappito,  evameva kho, mahārāja, yoginā yogāvacarena  ekantapavivekasukhābhiratena bhavitabbaṃ. idaṃ, mahārāja, sakkassa paṭhamaṃ  aṅgaṃ gahetabbaṃ.</p>
              <p>[03] ``puna caparaṃ, mahārāja, sakko deve disvā paggaṇhāti,  hāsamabhijaneti, evameva kho, mahārāja, yoginā yogāvacarena  kusalesu dhammesu alīnamatanditaṃ santaṃ mānasaṃ paggahetabbaṃ,  hāsamabhijanetabbaṃ, uṭṭhahitabbaṃ ghaṭitabbaṃ vāyamitabbaṃ ^a^P0.0391^ea^.  idaṃ, mahārāja, sakkassa dutiyaṃ aṅgaṃ gahetabbaṃ.</p>
              <p>[03] ``puna ^a^V0.0360^ea^ caparaṃ, mahārāja, sakkassa anabhirati nuppajjati,  evameva kho, mahārāja, yoginā yogāvacarena suññāgāre anabhirati  na uppādetabbā. idaṃ, mahārāja, sakkassa tatiyaṃ aṅgaṃ gahetabbaṃ.  bhāsitampetaṃ, mahārāja, therena subhūtinā -- </p>
              <p>[21] ```sāsane te mahāvīra, yato pabbajito ahaṃ. </p>
              <p>[22] nābhijānāmi uppannaṃ, mānasaṃ kāmasaṃhita'''nti.. </p>
              <p>[06] sakkaṅgapañho navamo. </p>
            </h4>
            <h4>
              <h4n> 10. cakkavattiṅgapañho </h4n>
              <p>[03] 10^b^.^eb^ ``bhante nāgasena, `cakkavattissa cattāri  aṅgāni gahetabbānī'ti yaṃ vadesi, katamāni tāni cattāri aṅgāni  gahetabbānī''ti? ``yathā, mahārāja ^a^M0.0375^ea^, cakkavattī  catūhi saṅgahavatthūhi janaṃ saṅgaṇhāti, evameva kho, mahārāja,  yoginā yogāvacarena catassannaṃ parisānaṃ mānasaṃ saṅgahetabbaṃ  anuggahetabbaṃ sampahaṃsetabbaṃ. idaṃ, mahārāja, cakkavattissa paṭhamaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, cakkavattissa vijite corā na  uṭṭhahanti, evameva kho, mahārāja, yoginā yogāvacarena  kāmarāgabyāpādavihiṃsāvitakkā na uppādetabbā. idaṃ, mahārāja,  cakkavattissa dutiyaṃ aṅgaṃ gahetabbaṃ. bhāsitampetaṃ, mahārāja, bhagavatā  devātidevena -- </p>
              <p>[21] ```vitakkūpasame ca yo rato, asubhaṃ bhāvayate {bhāvayatī (syā0) dha0  pa0 350 dhammapade} sadā  sato. </p>
              <p>[22] esa kho byantikāhiti, esa checchati mārabandhana'nti..</p>
              <p>[03] ``puna caparaṃ, mahārāja, cakkavattī divase divase  samuddapariyantaṃ mahāpathaviṃ anuyāyati kalyāṇapāpakāni vicinamāno,  evameva kho, mahārāja, yoginā yogāvacarena kāyakammaṃ vacīkammaṃ  manokammaṃ divase divase paccavekkhitabbaṃ `kiṃ nu kho me imehi  tīhi ṭhānehi ^a^V0.0361^ea^ anupavajjassa divaso vītivattatī'ti. idaṃ, mahārāja,  cakkavattissa ^a^P0.0392^ea^ tatiyaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena aṅguttaranikāyavare --</p>
              <p>[03] `kathambhūtassa me rattindivā vītivattantīti {vītipatantīti (sī0 pī0)} pabbajitena  abhiṇhaṃ paccavekkhitabba'nti.</p>
              <p>[03] ``puna caparaṃ, mahārāja, cakkavattissa abbhantarabāhirārakkhā  susaṃvihitā hoti, evameva kho, mahārāja, yoginā yogāvacarena  abbhantarānaṃ bāhirānaṃ kilesānaṃ ārakkhāya satidovāriko ṭhapetabbo.  idaṃ ^a^M0.0376^ea^, mahārāja, cakkavattissa catutthaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena --</p>
              <p>[03] `satidovāriko, bhikkhave, ariyasāvako akusalaṃ pajahati  kusalaṃ bhāveti, sāvajjaṃ pajahati, anavajjaṃ bhāveti, suddhamattānaṃ  pariharatī'''ti. </p>
              <p>[06] cakkavattiṅgapañho dasamo. </p>
              <p>[06] pathavīvaggo tatiyo.</p>
              <p>[03] tassuddānaṃ -- </p>
              <p>[21] pathavī āpo ca tejo ca, vāyo ca pabbatena ca. </p>
              <p>[22] ākāso candasūriyo ca, sakko ca cakkavattināti.. </p>
            </h4>
          </h3>
          <h3>
            <h3n> 4. upacikāvaggo </h3n>
            <h4>
              <h4n> 1. upacikaṅgapañho </h4n>
              <p>[03] 1^b^.^eb^ ``bhante ^a^V0.0362^ea^ ^a^M0.0377^ea^ nāgasena,  `upacikāya ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ  gahetabba''nti? ``yathā, mahārāja, upacikā upari chadanaṃ katvā  attānaṃ pidahitvā gocarāya carati, evameva kho, mahārāja, yoginā  yogāvacarena sīlasaṃvarachadanaṃ katvā mānasaṃ pidahitvā piṇḍāya  caritabbaṃ, sīlasaṃvarachadanena kho, mahārāja, yogī yogāvacaro  sabbabhayasamatikkanto hoti. idaṃ, mahārāja, upacikāya ekaṃ aṅgaṃ  ^a^P0.0393^ea^ gahetabbaṃ, bhāsitampetaṃ, mahārāja, therena upasenena  vaṅgantaputtena -- </p>
              <p>[21] ```sīlasaṃvarachadanaṃ, yogī katvāna mānasaṃ. </p>
              <p>[22] anupalitto lokena, bhayā ca parimuccatī'''ti.. </p>
              <p>[06] upacikaṅgapañho paṭhamo. </p>
            </h4>
            <h4>
              <h4n> 2. biḷāraṅgapañho </h4n>
              <p>[03] 2^b^.^eb^ ``bhante nāgasena, `biḷārassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, biḷāro guhāgatopi  susiragatopi hammiyantaragatopi undūraṃ yeva pariyesati, evameva kho,  mahārāja, yoginā yogāvacarena gāmagatenāpi araññagatenāpi  rukkhamūlagatenāpi suññāgāragatenāpi satataṃ samitaṃ appamattena  kāyagatāsatibhojanaṃ yeva pariyesitabbaṃ. idaṃ, mahārāja, biḷārassa  paṭhamaṃ aṅgaṃ gahetabbaṃ.</p>
              <p>[03] ``puna ^a^V0.0363^ea^ caparaṃ, mahārāja, biḷāro āsanne yeva gocaraṃ  pariyesati, evameva kho, mahārāja, yoginā yogāvacarena imesu yeva  pañcasu upādānakkhandhesu udayabbayānupassinā viharitabbaṃ `iti rūpaṃ  iti rūpassa samudayo iti rūpassa atthaṅgamo, iti vedanā iti  vedanāya samudayo iti vedanāya atthaṅgamo, iti saññā iti saññāya  samudayo ^a^M0.0378^ea^ iti saññāya atthaṅgamo, iti saṅkhārā  iti saṅkhārānaṃ samudayo iti saṅkhārānaṃ atthaṅgamo, iti viññāṇaṃ  iti viññāṇassa samudayo iti viññāṇassa atthaṅgamo'ti. idaṃ,  mahārāja, biḷārassa dutiyaṃ aṅgaṃ gahetabbaṃ. bhāsitampetaṃ, mahārāja,  bhagavatā devātidevena -- </p>
              <p>[21] ```na ito dūre bhavitabbaṃ, bhavaggaṃ kiṃ karissati. </p>
              <p>[22] paccuppannamhi vohāre, sake kāyamhi vindathā'''ti.. </p>
              <p>[06] biḷāraṅgapañho dutiyo. </p>
            </h4>
            <h4>
              <h4n> 3. undūraṅgapañho </h4n>
              <p>[03] 3^b^.^eb^ ``bhante nāgasena, `undūrassa {undurassa (syā0 ka0)} ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, undūro itocito ca vicaranto āhārūpāsīsako  yeva carati, evameva kho, mahārāja ^a^P0.0394^ea^, yoginā  yogāvacarena itocito ca vicarantena yoniso  manasikārūpāsīsakeneva bhavitabbaṃ. idaṃ, mahārāja, undūrassa ekaṃ  aṅgaṃ gahetabbaṃ. bhāsitampetaṃ, mahārāja, therena upasenena vaṅgantaputtena  -- </p>
              <p>[21] ```dhammāsīsaṃ {dhammasīsaṃ (sī0 pī0)} karitvāna, viharanto vipassako. </p>
              <p>[22] anolīno viharati, upasanto sadā sato'''ti.. </p>
              <p>[06] undūraṅgapañho tatiyo. </p>
            </h4>
            <h4>
              <h4n> 4. vicchikaṅgapañho </h4n>
              <p>[03] 4^b^.^eb^ ``bhante ^a^V0.0364^ea^ nāgasena, `vicchikassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, vicchiko naṅgulāvudho naṅgulaṃ ussāpetvā carati,  evameva kho, mahārāja, yoginā yogāvacarena ñāṇāvudhena bhavitabbaṃ,  ñāṇaṃ ussāpetvā viharitabbaṃ ^a^M0.0379^ea^. idaṃ, mahārāja,  vicchikassa ekaṃ aṅgaṃ gahetabbaṃ. bhāsitampetaṃ, mahārāja, therena  upasenena vaṅgantaputtena -- </p>
              <p>[21] ```ñāṇakhaggaṃ gahetvāna, viharanto vipassako. </p>
              <p>[22] parimuccati sabbabhayā, duppasaho ca so bhave'''ti.. </p>
              <p>[06] vicchikaṅgapañho catuttho. </p>
            </h4>
            <h4>
              <h4n> 5. nakulaṅgapañho </h4n>
              <p>[03] 5^b^.^eb^ ``bhante nāgasena, `nakulassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, nakulo uragamupagacchanto bhesajjena kāyaṃ  paribhāvetvā uragamupagacchati gahetuṃ, evameva kho, mahārāja, yoginā  yogāvacarena kodhāghātabahulaṃ kalahaviggahavivādavirodhābhibhūtaṃ  lokamupagacchantena mettābhesajjena mānasaṃ anulimpitabbaṃ. idaṃ,  mahārāja, nakulassa ekaṃ aṅgaṃ gahetabbaṃ. bhāsitampetaṃ, mahārāja,  therena sāriputtena dhammasenāpatinā -- </p>
              <p>[21] ```tasmā sakaṃ paresampi, kātabbā mettabhāvanā. </p>
              <p>[22] mettacittena pharitabbaṃ, etaṃ buddhāna sāsana'''nti.. </p>
              <p>[06] nakulaṅgapañho pañcamo. </p>
            </h4>
            <h4>
              <h4n> 6. jarasiṅgālaṅgapañho </h4n>
              <p>[03] 6^b^.^eb^ ``bhante ^a^V0.0365^ea^ ^a^P0.0395^ea^ nāgasena,  `jarasiṅgālassa dve aṅgāni gahetabbānī'ti yaṃ vadesi, katamāni  tāni dve aṅgāni gahetabbānī''ti? ``yathā, mahārāja, jarasiṅgālo  bhojanaṃ paṭilabhitvā ajigucchamāno yāvadatthaṃ āharayati, evameva  kho, mahārāja, yoginā yogāvacarena bhojanaṃ paṭilabhitvā  ajigucchamānena sarīrayāpanamattameva paribhuñjitabbaṃ. idaṃ, mahārāja,  jarasiṅgālassa paṭhamaṃ aṅgaṃ gahetabbaṃ. bhāsitampetaṃ, mahārāja, therena  mahākassapena -- </p>
              <p>[21] ```senāsanamhā oruyha, gāmaṃ piṇḍāya pāvisiṃ. </p>
              <p>[22] bhuñjantaṃ purisaṃ kuṭṭhiṃ, sakkacca naṃ upaṭṭhahiṃ.. </p>
              <p>[21] ```so ^a^M0.0380^ea^ me pakkena hatthena, ālopaṃ  upanāmayi. </p>
              <p>[22] ālopaṃ pakkhipantassa, aṅgulipettha chijjatha.. </p>
              <p>[21] ```kuṭṭamūlañca nissāya, ālopaṃ taṃ abhuñjisaṃ. </p>
              <p>[22] bhuñjamāne vā bhutte vā, jegucchaṃ me na vijjatī'ti..</p>
              <p>[03] ``puna caparaṃ, mahārāja, jarasiṅgālo bhojanaṃ paṭilabhitvā na  vicināti lūkhaṃ vā paṇītaṃ vāti, evameva kho, mahārāja, yoginā  yogāvacarena bhojanaṃ paṭilabhitvā na vicinitabbaṃ `lūkhaṃ vā paṇītaṃ  vā sampannaṃ vā asampannaṃ vā'ti, yathāladdhena santussitabbaṃ. idaṃ,  mahārāja, jarasiṅgālassa dutiyaṃ aṅgaṃ gahetabbaṃ. bhāsitampetaṃ,  mahārāja, therena upasenena vaṅgantaputtena -- </p>
              <p>[21] ```lūkhenapi ca santusse, nāññaṃ patthe rasaṃ bahuṃ. </p>
              <p>[27] rasesu anugiddhassa, jhāne na ramate {ramatī (sī0 pī0)} mano. </p>
              <p>[22] itarītarena santuṭṭho {santuṭṭhe (sī0 pī0)}, sāmaññaṃ paripūratī'''ti.. </p>
              <p>[06] jarasiṅgālaṅgapañho chaṭṭho. </p>
            </h4>
            <h4>
              <h4n> 7. migaṅgapañho </h4n>
              <p>[03] 7^b^.^eb^ ``bhante ^a^V0.0366^ea^ nāgasena, `migassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, migo divā araññe carati,  rattiṃ abbhokāse, evameva kho, mahārāja, yoginā yogāvacarena divā  araññe viharitabbaṃ, rattiṃ abbhokāse. idaṃ, mahārāja, migassa  ^a^P0.0396^ea^ paṭhamaṃ aṅgaṃ gahetabbaṃ.</p>
              <p>[03] ``bhāsitampetaṃ, mahārāja, bhagavatā devātidevena  lomahaṃsanapariyāye --</p>
              <p>[03] `so kho ahaṃ, sāriputta, yā tā rattiyo sītā hemantikā  antaraṭṭhakā himapātasamayā {antaraṭṭhake himapātasamaye (sī0 pī0 ka0)}, tathārūpāsu rattīsu rattiṃ abbhokāse  viharāmi, divā vanasaṇḍe. gimhānaṃ pacchime māse divā abbhokāse  viharāmi, rattiṃ vanasaṇḍe'ti.</p>
              <p>[03] ``puna ^a^M0.0381^ea^ caparaṃ, mahārāja, migo sattimhi vā  sare vā opatante vañceti {vajjeti (ka0)} palāyati, na kāyamupaneti, evameva kho,  mahārāja, yoginā yogāvacarena kilesesu opatantesu vañcayitabbaṃ {vajjayitabbaṃ (ka0)}  palāyitabbaṃ, na cittamupanetabbaṃ. idaṃ, mahārāja, migassa dutiyaṃ  aṅgaṃ gahetabbaṃ.</p>
              <p>[03] ``puna caparaṃ, mahārāja, migo manusse disvā yena vā tena  vā palāyati `mā maṃ te addasaṃsū'ti, evameva kho, mahārāja,  yoginā yogāvacarena bhaṇḍanakalahaviggahavivādasīle dussīle kusīte  saṅgaṇikārāme disvā yena vā tena vā palāyitabbaṃ `mā maṃ te  addasaṃsu, ahañca te mā addasa'nti. idaṃ, mahārāja, migassa tatiyaṃ  aṅgaṃ gahetabbaṃ. bhāsitampetaṃ, mahārāja, therena sāriputtena  dhammasenāpatinā -- </p>
              <p>[21] ```mā me kadāci pāpiccho, kusīto hīnavīriyo. </p>
              <p>[22] appassuto anācāro, sammato {sameto (sī0 pī0)} ahu katthacī'''ti.. </p>
              <p>[06] migaṅgapañho sattamo. </p>
            </h4>
            <h4>
              <h4n> 8. gorūpaṅgapañho </h4n>
              <p>[03] 8^b^.^eb^ ``bhante ^a^V0.0367^ea^ nāgasena, `gorūpassa cattāri  aṅgāni gahetabbānī'ti yaṃ vadesi, katamāni tāni cattāri aṅgāni  gahetabbānī''ti? ``yathā, mahārāja, gorūpo sakaṃ gehaṃ na  vijahati, evameva kho, mahārāja, yoginā yogāvacarena sako kāyo  na vijahitabbo `aniccucchādanaparimaddanabhedanavikiraṇaviddhaṃsanadhammo  ayaṃ kāyo'ti. idaṃ, mahārāja, gorūpassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, gorūpo ādinnadhuro sukhadukkhena dhuraṃ  vahati, evameva kho, mahārāja, yoginā yogāvacarena  ādinnabrahmacariyena ^a^P0.0397^ea^ sukhadukkhena yāva  jīvitapariyādānā āpāṇakoṭikaṃ brahmacariyaṃ caritabbaṃ. idaṃ,  mahārāja, gorūpassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, gorūpo chandena ghāyamāno pānīyaṃ  pivati, evameva kho, mahārāja, yoginā yogāvacarena  ācariyupajjhāyānaṃ anusiṭṭhi ^a^M0.0382^ea^ chandena pemena pasādena  ghāyamānena paṭiggahetabbā. idaṃ, mahārāja, gorūpassa tatiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, gorūpo yena kenaci vāhiyamāno  vahati, evameva kho, mahārāja, yoginā yogāvacarena  theranavamajjhimabhikkhūnampi gihiupāsakassāpi ovādānusāsanī  sirasā sampaṭicchitabbā. idaṃ, mahārāja, gorūpassa catutthaṃ aṅgaṃ  gahetabbaṃ. bhāsitampetaṃ, mahārāja, therena sāriputtena dhammasenāpatinā  -- </p>
              <p>[21] ```tadahu pabbajito santo, jātiyā sattavassiko. </p>
              <p>[22] sopi maṃ anusāseyya, sampaṭicchāmi matthake {muddhanā (sī0)}.. </p>
              <p>[21] ```tibbaṃ chandañca pemañca, tasmiṃ disvā upaṭṭhape. </p>
              <p>[22] ṭhapeyyācariyaṭṭhāne, sakkacca naṃ punappuna'''nti.. </p>
              <p>[06] gorūpaṅgapañho aṭṭhamo. </p>
            </h4>
            <h4>
              <h4n> 9. varāhaṅgapañho </h4n>
              <p>[03] 9^b^.^eb^ ``bhante ^a^V0.0368^ea^ nāgasena, `varāhassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, varāho santattakaṭhite {santattakaṭhine (sī0 pī0)}   gimhasamaye sampatte udakaṃ upagacchati, evameva kho, mahārāja,  yoginā yogāvacarena dosena citte āluḷitakhalitavibbhantasantatte  sītalāmatapaṇītamettābhāvanaṃ upagantabbaṃ. idaṃ, mahārāja, varāhassa  paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, varāho cikkhallamudakamupagantvā  nāsikāya pathaviṃ khaṇitvā doṇiṃ katvā doṇikāya sayati, evameva  kho, mahārāja, yoginā yogāvacarena ^a^P0.0398^ea^ mānase kāyaṃ  nikkhipitvā ārammaṇantaragatena sayitabbaṃ. idaṃ, mahārāja,  varāhassa dutiyaṃ aṅgaṃ gahetabbaṃ. bhāsitampetaṃ, mahārāja, therena  piṇḍolabhāradvājena -- </p>
              <p>[21] ```kāye {kāyena (ka0)} sabhāvaṃ disvāna, vicinitvā vipassako. </p>
              <p>[22] ekākiyo adutiyo, seti ārammaṇantare'''ti.. </p>
              <p>[06] varāhaṅgapañho navamo. </p>
            </h4>
            <h4>
              <h4n> 10. hatthiṅgapañho </h4n>
              <p>[03] 10^b^.^eb^ ``bhante ^a^M0.0383^ea^ nāgasena, `hatthissa  pañca aṅgāni gahetabbānī'ti yaṃ vadesi, katamāni tāni pañca  aṅgāni gahetabbānī''ti? ``yathā, mahārāja, hatthī nāma caranto  yeva pathaviṃ dāleti, evameva kho, mahārāja, yoginā yogāvacarena  kāyaṃ sammasamāneneva sabbe kilesā dāletabbā. idaṃ, mahārāja,  hatthissa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, hatthī sabbakāyeneva apaloketi,  ujukaṃ yeva pekkhati, na disāvidisā viloketi, evameva kho,  mahārāja, yoginā yogāvacarena sabbakāyena apalokinā ^a^V0.0369^ea^ bhavitabbaṃ, na  disāvidisā viloketabbā, na uddhaṃ ulloketabbaṃ, na adho  oloketabbaṃ, yugamattapekkhinā bhavitabbaṃ. idaṃ, mahārāja, hatthissa  dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, hatthī anibaddhasayano  gocarāyamanugantvā na tameva desaṃ vāsatthamupagacchati, na  dhuvappatiṭṭhālayo, evameva kho, mahārāja, yoginā yogāvacarena  anibaddhasayanena bhavitabbaṃ, nirālayena piṇḍāya gantabbaṃ, yadi  passati vipassako manuññaṃ patirūpaṃ ruciradese bhavaṃ maṇḍapaṃ vā  rukkhamūlaṃ vā guhaṃ vā pabbhāraṃ vā, tattheva vāsamupagantabbaṃ,  dhuvappatiṭṭhālayo na kātabbo. idaṃ, mahārāja, hatthissa tatiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, hatthī udakaṃ ogāhitvā  sucivimalasītalasalilaparipuṇṇaṃ kumuduppalapadumapuṇḍarīkasañchannaṃ  mahatimahantaṃ ^a^P0.0399^ea^ padumasaraṃ ogāhitvā kīḷati  gajavarakīḷaṃ, evameva kho, mahārāja, yoginā yogāvacarena  sucivimalavippasannamanāviladhammavaravāripuṇṇaṃ vimuttikusumasañchannaṃ  mahāsatipaṭṭhānapokkharaṇiṃ ogāhitvā ñāṇena saṅkhārā odhunitabbā  vidhunitabbā, yogāvacarakīḷā kīḷitabbā. idaṃ, mahārāja, hatthissa  catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, hatthī sato pādaṃ uddharati, sato pādaṃ  nikkhipati, evameva kho, mahārāja, yoginā yogāvacarena satena  sampajānena pādaṃ uddharitabbaṃ, satena sampajānena pādaṃ nikkhipitabbaṃ,  abhikkamapaṭikkame samiñjanapasāraṇe sabbattha satena sampajānena  bhavitabbaṃ. idaṃ, mahārāja, hatthissa ^a^M0.0384^ea^ pañcamaṃ aṅgaṃ  gahetabbaṃ. bhāsitampetaṃ, mahārāja, bhagavatā devātidevena  saṃyuttanikāyavare -- </p>
              <p>[21] ```kāyena saṃvaro sādhu, sādhu vācāya saṃvaro. </p>
              <p>[27] manasā saṃvaro sādhu, sādhu sabbattha saṃvaro. </p>
              <p>[22] sabbattha saṃvuto lajjī, rakkhitoti pavuccatī'''ti.. </p>
              <p>[06] hatthiṅgapañho dasamo.upacikāvaggo catuttho.</p>
              <p>[03] tassuddānaṃ ^a^V0.0370^ea^ -- </p>
              <p>[21] upacikā biḷāro ca, undūro vicchikena ca. </p>
              <p>[27] nakulo siṅgālo migo, </p>
              <p>[22] gorūpo varāho hatthinā dasāti.. </p>
            </h4>
          </h3>
          <h3>
            <h3n> 5. sīhavaggo </h3n>
            <h4>
              <h4n> 1. sīhaṅgapañho </h4n>
              <p>[03] 1^b^.^eb^ ``bhante ^a^V0.0371^ea^ ^a^P0.0400^ea^ ^a^M0.0385^ea^  nāgasena, `sīhassa satta aṅgāni gahetabbānī'ti yaṃ vadesi,  katamāni tāni satta aṅgāni gahetabbānī''ti? ``yathā, mahārāja,  sīho nāma setavimalaparisuddhapaṇḍaro, evameva kho, mahārāja,  yoginā yogāvacarena setavimalaparisuddhapaṇḍaracittena byapagatakukkuccena  bhavitabbaṃ. idaṃ, mahārāja, sīhassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sīho catucaraṇo vikkantacārī,  evameva kho, mahārāja, yoginā yogāvacarena caturiddhipādacaraṇena  bhavitabbaṃ. idaṃ, mahārāja, sīhassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sīho abhirūparucirakesarī, evameva  kho, mahārāja, yoginā yogāvacarena abhirūparucirasīlakesarinā  bhavitabbaṃ. idaṃ, mahārāja, sīhassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sīho jīvitapariyādānepi na  kassaci onamati, evameva kho, mahārāja, yoginā yogāvacarena  cīvarapiṇḍapātasenāsanagilānapaccayabhesajjaparikkhārapariyādānepi na  kassaci onamitabbaṃ. idaṃ, mahārāja, sīhassa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sīho sapadānabhakkho yasmiṃ okāse  nipatati, tattheva yāvadatthaṃ bhakkhayati, na varamaṃsaṃ vicināti,  evameva kho, mahārāja, yoginā yogāvacarena sapadānabhakkhena  bhavitabbaṃ, na kulāni vicinitabbāni, na pubbagehaṃ hitvā kulāni  upasaṅkamitabbāni, na bhojanaṃ vicinitabbaṃ, yasmiṃ okāse kabaḷaṃ  ādīyati, tasmiṃ yeva okāse ^a^V0.0372^ea^ bhuñjitabbaṃ sarīrayāpanatthaṃ {sarīrayāpanamattaṃ (sī0  pī0)}, na varabhojanaṃ vicinitabbaṃ. idaṃ, mahārāja, sīhassa pañcamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sīho asannidhibhakkho, sakiṃ gocaraṃ  bhakkhayitvā na puna taṃ upagacchati, evameva kho, mahārāja, yoginā  yogāvacarena asannidhikāraparibhoginā ^a^M0.0386^ea^ bhavitabbaṃ.  idaṃ, mahārāja, sīhassa chaṭṭhaṃ aṅgaṃ gahetabbaṃ.</p>
              <p>[03] ``puna caparaṃ ^a^P0.0401^ea^, mahārāja, sīho bhojanaṃ  aladdhā na paritassati, laddhāpi bhojanaṃ agadhito {agathito (sī0)} amucchito  anajjhosanno paribhuñjati, evameva kho, mahārāja, yoginā  yogāvacarena bhojanaṃ aladdhā na paritassitabbaṃ, laddhāpi bhojanaṃ  agadhitena amucchitena anajjhosannena ādīnavadassāvinā  nissaraṇapaññena paribhuñjitabbaṃ. idaṃ, mahārāja, sīhassa sattamaṃ aṅgaṃ  gahetabbaṃ. bhāsitampetaṃ, mahārāja, bhagavatā devātidevena  saṃyuttanikāyavare theraṃ mahākassapaṃ parikittayamānena --</p>
              <p>[03] `santuṭṭhoyaṃ, bhikkhave, kassapo itarītarena piṇḍapātena,  itarītarapiṇḍapātasantuṭṭhiyā ca vaṇṇavādī, na ca piṇḍapātahetu anesanaṃ  appatirūpaṃ āpajjati, aladdhā ca piṇḍapātaṃ na paritassati, laddhā ca  piṇḍapātaṃ agadhito amucchito anajjhosanno ādīnavadassāvī  nissaraṇapañño paribhuñjatī'''ti. </p>
              <p>[06] sīhaṅgapañho paṭhamo. </p>
            </h4>
            <h4>
              <h4n> 2. cakkavākaṅgapañho </h4n>
              <p>[03] 2^b^.^eb^ ``bhante nāgasena, `cakkavākassa tīṇi  aṅgāni gahetabbānī'ti yaṃ vadesi, katamāni tāni tīṇi aṅgāni  gahetabbānīti''? ``yathā, mahārāja, cakkavāko yāva  jīvitapariyādānā dutiyikaṃ na vijahati, evameva kho, mahārāja,  yoginā yogāvacarena yāva jīvitapariyādānā yoniso manasikāro  na vijahitabbo. idaṃ, mahārāja, cakkavākassa paṭhamaṃ aṅgaṃ gahetabbaṃ.</p>
              <p>[03] ``puna ^a^V0.0373^ea^ caparaṃ, mahārāja, cakkavāko sevālapaṇakabhakkho, tena ca  santuṭṭhiṃ āpajjati, tāya ca santuṭṭhiyā balena ca vaṇṇena ca na  parihāyati, evameva kho, mahārāja, yoginā yogāvacarena  yathālābhasantoso karaṇīyo, yathālābhasantuṭṭho kho, mahārāja, yogī  yogāvacaro na parihāyati sīlena, na parihāyati samādhinā, na  ^a^M0.0387^ea^ parihāyati paññāya, na parihāyati vimuttiyā, na  parihāyati vimuttiñāṇadassanena, na parihāyati sabbehi kusalehi  dhammehi. idaṃ, mahārāja, cakkavākassa ^a^P0.0402^ea^ dutiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, cakkavāko pāṇe na viheṭhayati, evameva  kho, mahārāja, yoginā yogāvacarena nihitadaṇḍena nihitasatthena  lajjinā dayāpannena sabbapāṇabhūtahitānukampinā bhavitabbaṃ. idaṃ,  mahārāja, cakkavākassa tatiyaṃ aṅgaṃ gahetabbaṃ. bhāsatampetaṃ, mahārāja,  bhagavatā devātidevena cakkavākajātake -- </p>
              <p>[21] ```yo na hanti na ghāteti, na jināti na jāpaye. </p>
              <p>[22] mettaṃso {ahiṃsā (sī0 pī0)} sabbabhūtesu, veraṃ tassa na kenacī'''ti.. </p>
              <p>[06] cakkavākaṅgapañho dutiyo. </p>
            </h4>
            <h4>
              <h4n> 3. peṇāhikaṅgapañho </h4n>
              <p>[03] 3^b^.^eb^ ``bhante nāgasena, `peṇāhikāya dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, peṇāhikā sakapatimhi  usūyāya chāpake na posayati, evameva kho, mahārāja, yoginā  yogāvacarena sakamane {sakamano (ka0)} kilese uppanne usūyāyitabbaṃ, satipaṭṭhānena  sammāsaṃvarasusire pakkhipitvā manodvāre kāyagatāsati bhāvetabbā.  idaṃ, mahārāja, peṇāhikāya paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, peṇāhikā pavane divasaṃ gocaraṃ  caritvā sāyaṃ pakkhigaṇaṃ upeti attano guttiyā, evameva kho,  mahārāja, yoginā yogāvacarena ekakena pavivekaṃ sevitabbaṃ  saṃyojanaparimuttiyā, tatra ratiṃ alabhamānena upavādabhayaparirakkhaṇāya  saṅghaṃ osaritvā ^a^V0.0374^ea^ saṅgharakkhitena vasitabbaṃ. idaṃ, mahārāja,  peṇāhikāya dutiyaṃ aṅgaṃ gahetabbaṃ. bhāsitampetaṃ, mahārāja, brahmunā  sahampatinā bhagavato santike -- </p>
              <p>[21] ```sevetha ^a^M0.0388^ea^ pantāni senāsanāni,  careyya saṃyojanavippamokkhā. </p>
              <p>[22] sace ratiṃ nādhigaccheyya tattha, saṅghe vase rakkhitatto  satīmā'''ti.. </p>
              <p>[06] peṇāhikaṅgapañho tatiyo. </p>
            </h4>
            <h4>
              <h4n> 4. gharakapotaṅgapañho </h4n>
              <p>[03] 4^b^.^eb^ ``bhante ^a^P0.0403^ea^ nāgasena,  `gharakapotassa ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ  gahetabba''nti? ``yathā, mahārāja, gharakapoto paragehe vasamāno na  tesaṃ kiñci bhaṇḍassa nimittaṃ gaṇhāti, majjhatto vasati  saññābahulo, evameva kho, mahārāja, yoginā yogāvacarena parakulaṃ  upagatena tasmiṃ kule itthīnaṃ vā purisānaṃ vā mañce vā pīṭhe vā  vatthe vā alaṅkāre vā upabhoge vā paribhoge vā bhojanavikatīsu vā  na nimittaṃ gahetabbaṃ, majjhattena bhavitabbaṃ, samaṇasaññā paccupaṭṭhapetabbā.  idaṃ, mahārāja, gharakapotassa ekaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena cūḷanāradajātake -- </p>
              <p>[21] ```pavisitvā parakulaṃ, pānatthaṃ bhojanāya vā {pānesu bhojanesu vā (sī0 pī0)}. </p>
              <p>[22] mitaṃ khāde mitaṃ bhuñje, na ca rūpe manaṃ kare'''ti.. </p>
              <p>[06] gharakapotaṅgapañho catuttho. </p>
            </h4>
            <h4>
              <h4n> 5. ulūkaṅgapañho </h4n>
              <p>[03] 5^b^.^eb^ ``bhante nāgasena, `ulūkassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, ulūko kākehi paṭiviruddho,  rattiṃ kākasaṅghaṃ gantvā bahūpi kāke hanati, evameva kho, mahārāja,  yoginā yogāvacarena aññāṇena ^a^V0.0375^ea^ paṭiviruddho kātabbo, ekena raho  nisīditvā aññāṇaṃ sampamadditabbaṃ, mūlato chinditabbaṃ. idaṃ,  mahārāja, ulūkassa paṭhamaṃ gahetabbaṃ.</p>
              <p>[03] ``puna ^a^M0.0389^ea^ caparaṃ, mahārāja, ulūko  suppaṭisallīno hoti, evameva kho, mahārāja, yoginā yogāvacarena  paṭisallānārāmena bhavitabbaṃ paṭisallānaratena. idaṃ, mahārāja,  ulūkassa dutiyaṃ aṅgaṃ gahetabbaṃ. bhāsitampetaṃ, mahārāja, bhagavatā  devātidevena saṃyuttanikāyavare --</p>
              <p>[03] ```idha, bhikkhave, bhikkhu paṭisallānārāmo paṭisallānarato  ``idaṃ dukkha''nti yathābhūtaṃ pajānāti, ``ayaṃ dukkhasamudayo''ti  yathā bhūthaṃ pajānāti ^a^P0.0404^ea^, ``ayaṃ dukkhanirodho''ti  yathābhūtaṃ pajānāti, ``ayaṃ dukkhanirodhagāminī paṭipadā''ti  yathābhūtaṃ pajānātī'''ti. </p>
              <p>[06] ulūkaṅgapañho pañcamo. </p>
            </h4>
            <h4>
              <h4n> 6. satapattaṅgapañho </h4n>
              <p>[03] 6^b^.^eb^ ``bhante nāgasena, `satapattassa ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, satapatto ravitvā paresaṃ khemaṃ vā bhayaṃ vā  ācikkhati, evameva kho, mahārāja, yoginā yogāvacarena paresaṃ  dhammaṃ desayamānena vinipātaṃ bhayato dassayitabbaṃ, nibbānaṃ khemato  dassayitabbaṃ. idaṃ, mahārāja, satapattassa ekaṃ aṅgaṃ gahetabbaṃ.  bhāsitampetaṃ, mahārāja, therena piṇḍolabhāradvājena -- </p>
              <p>[21] ```niraye bhayasantāsaṃ, nibbāne vipulaṃ sukhaṃ. </p>
              <p>[22] ubhayānetānatthāni dassetabbāni yoginā'''ti.. </p>
              <p>[06] satapattaṅgapañho chaṭṭho. </p>
            </h4>
            <h4>
              <h4n> 7. vagguliṅgapañho </h4n>
              <p>[03] 7^b^.^eb^ ``bhante ^a^V0.0376^ea^ nāgasena, `vaggulissa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, vagguli gehaṃ pavisitvā  vicaritvā nikkhamati, na tattha palibuddhati, evameva kho, mahārāja,  yoginā yogāvacarena gāmaṃ piṇḍāya pavisitvā sapadānaṃ vicaritvā  ^a^M0.0390^ea^ paṭiladdhalābhena khippameva nikkhamitabbaṃ, na tattha  palibuddhena bhavitabbaṃ. idaṃ, mahārāja, vaggulissa paṭhamaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, vagguli paragehe vasamāno na tesaṃ  parihāniṃ karoti, evameva kho, mahārāja, yoginā yogāvacarena  kulāni upasaṅkamitvā atiyācanāya vā viññattibahulatāya vā  kāyadosabahulatāya vā atibhāṇitāya vā samānasukhadukkhatāya vā na  tesaṃ koci vippaṭisāro karaṇīyo, napi tesaṃ mūlakammaṃ parihāpetabbaṃ,  sabbathā vaḍḍhi yeva icchitabbā. idaṃ, mahārāja, vaggulissa dutiyaṃ  aṅgaṃ gahetabbaṃ. bhāsitampetaṃ, mahārāja, bhagavatā ^a^P0.0405^ea^  devātidevena dīghanikāyavare lakkhaṇasuttante -- </p>
              <p>[21] ```suddhāya sīlena sutena buddhiyā, cāgena dhammena  bahūhi sādhuhi. </p>
              <p>[22] dhanena dhaññena ca khettavatthunā, puttehi dārehi  catuppadehi ca.. </p>
              <p>[21] ```ñātīhi mittehi ca bandhavehi, balena vaṇṇena  sukhena cūbhayaṃ. </p>
              <p>[22] kathaṃ na hāyeyyuṃ pareti icchati, atthasamiddhiñca  panābhikaṅkhatī'''ti.. </p>
              <p>[06] vagguliṅgapañho sattamo. </p>
            </h4>
            <h4>
              <h4n> 8. jalūkaṅgapañho </h4n>
              <p>[03] 8^b^.^eb^ ``bhante nāgasena, `jalūkāya ekaṃ aṅgaṃ  gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, jalūkā yattha allīyati, tattheva daḷhaṃ allīyitvā  ruhiraṃ pivati, evameva kho, mahārāja, yoginā yogāvacarena yasmiṃ  ārammaṇe ^a^V0.0377^ea^ cittaṃ allīyati, taṃ ārammaṇaṃ vaṇṇato ca saṇṭhānato ca  disato ca okāsato ca paricchedato ca liṅgato ca nimittato ca  daḷhaṃ patiṭṭhāpetvā tenevārammaṇena vimuttirasamasecanakaṃ pātabbaṃ. idaṃ,  mahārāja, jalūkāya ekaṃ aṅgaṃ gahetabbaṃ. bhāsitampetaṃ, mahārāja,  therena anuruddhena -- </p>
              <p>[21] ```parisuddhena ^a^M0.0391^ea^ cittena, ārammaṇe  patiṭṭhāya. </p>
              <p>[22] tena cittena pātabbaṃ, vimuttirasamasecana'''nti.. </p>
              <p>[06] jalūkaṅgapañho aṭṭhamo. </p>
            </h4>
            <h4>
              <h4n> 9. sappaṅgapañho </h4n>
              <p>[03] 9^b^.^eb^ ``bhante nāgasena, `sappassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, sappo urena gacchati, evameva  kho, mahārāja, yoginā yogāvacarena paññāya caritabbaṃ, paññāya  caramānassa kho, mahārāja, yogino cittaṃ ñāye carati, vilakkhaṇaṃ  vivajjeti, salakkhaṇaṃ bhāveti. idaṃ, mahārāja ^a^P0.0406^ea^,  sappassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, sappo caramāno osadhaṃ parivajjento  carati, evameva kho, mahārāja, yoginā yogāvacarena duccaritaṃ  parivajjentena caritabbaṃ. idaṃ, mahārāja, sappassa dutiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, sappo manusse disvā tappati {manussaṃ disvā kampati (ka0)} socati  cintayati, evameva kho mahārāja yoginā yogāvacarena kuvitakke,  vitakketvā aratiṃ uppādayitvā tappitabbaṃ socitabbaṃ cintayitabbaṃ  `pamādena me divaso vītināmito, na so puna sakkā laddhu'nti.  idaṃ, mahārāja, sappassa tatiyaṃ aṅgaṃ gahetabbaṃ. bhāsitampetaṃ,  mahārāja, bhagavatā bhallāṭiyajātake dvinnaṃ kinnarānaṃ -- </p>
              <p>[21] ```mayekarattaṃ ^a^V0.0378^ea^ {yamekarattiṃ (sī0 pī0)}   vippavasimha ludda, akāmakā aññamaññaṃ sarantā. </p>
              <p>[22] tamekarattaṃ {tamekarattiṃ (sī0 pī0)} anutappamānā, socāma `sā ratti puna  nahessatī'''ti.. </p>
              <p>[06] sappaṅgapañho navamo. </p>
            </h4>
            <h4>
              <h4n> 10. ajagaraṅgapañho </h4n>
              <p>[03] 10^b^.^eb^ ``bhante ^a^M0.0392^ea^ nāgasena,  `ajagarassa ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ  gahetabba''nti? ``yathā, mahārāja, ajagaro mahatimahākāyo bahūpi  divase ūnūdaro dīnataro kucchipūraṃ āhāraṃ na labhati, aparipuṇṇo  yeva yāvadeva sarīrayāpanamattakena yāpeti, evameva kho, mahārāja,  yogino yogāvacarassa bhikkhācariyappasutassa parapiṇḍamupagatassa  paradinnappāṭikaṅkhissa sayaṃgāhappaṭiviratassa dullabhaṃ udaraparipūraṃ  āhāraṃ, api ca atthavasikena kulaputtena cattāro pañca ālope  abhuñjitvā avasesaṃ udakena paripūretabbaṃ. idaṃ, mahārāja, ajagarassa  ekaṃ aṅgaṃ gahetabbaṃ. bhāsitampetaṃ, mahārāja, therena sāriputtena  dhammasenāpatinā -- </p>
              <p>[21] ```allaṃ ^a^P0.0407^ea^ sukkhaṃ vā bhuñjanto, na  bāḷhaṃ suhito siyā. </p>
              <p>[22] ūnūdaro mitāhāro, sato bhikkhu paribbaje.. </p>
              <p>[21] ```cattāro pañca ālope, abhutvā udakaṃ pive. </p>
              <p>[22] alaṃ phāsu vihārāya, pahitattassa bhikkhuno'''ti.. </p>
              <p>[06] ajagaraṅgapañho dasamo. </p>
              <p>[06] sīhavaggo pañcamo.</p>
              <p>[03] tassuddānaṃ -- </p>
              <p>[21] kesarī cakkavāko ca, peṇāhi gharakapotako. </p>
              <p>[27] ulūko satapatto ca, vagguli ca jalūpikā. </p>
              <p>[22] sappo ajagaro ceva, vaggo tena pavuccatīti.. </p>
            </h4>
          </h3>
          <h3>
            <h3n> 6. makkaṭakavaggo </h3n>
            <h4>
              <h4n> 1. panthamakkaṭakaṅgapañho </h4n>
              <p>[03] 1^b^.^eb^ ``bhante ^a^V0.0379^ea^ ^a^M0.0393^ea^ nāgasena,  `panthamakkaṭakassa ekaṃ aṅgaṃ gahetabba'nti yaṃ vadesi, katamaṃ taṃ ekaṃ  aṅgaṃ gahetabba''nti? ``yathā, mahārāja, panthamakkaṭako panthe  makkaṭajālavitānaṃ katvā yadi tattha jālake laggati kimi vā  makkhikā vā paṭaṅgo vā, taṃ gahetvā bhakkhayati, evameva kho,  mahārāja, yoginā yogāvacarena chasu dvāresu satipaṭṭhānajālavitānaṃ  katvā yadi tattha kilesamakkhikā bajjhanti, tattheva ghātetabbā.  idaṃ, mahārāja, panthamakkaṭakassa ekaṃ aṅgaṃ gahetabbaṃ. bhāsitampetaṃ,  mahārāja, therena anuruddhena -- </p>
              <p>[21] ```cittaṃ niyame chasu dvāresu, satipaṭṭhānavaruttame. </p>
              <p>[22] kilesā tattha laggā ce, hantabbā te vipassinā'''ti.. </p>
              <p>[06] panthamakkaṭakaṅgapañho paṭhamo. </p>
            </h4>
            <h4>
              <h4n> 2. thanassitadārakaṅgapañho </h4n>
              <p>[03] 2^b^.^eb^ ``bhante nāgasena, `thanassitadārakassa ekaṃ  aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti  ^a^P0.0408^ea^? ``yathā, mahārāja, thanassitadārako sadatthe  laggati, khīratthiko rodati, evameva kho, mahārāja, yoginā  yogāvacarena sadatthe laggitabbaṃ, sabbattha dhammañāṇena bhavitabbaṃ, uddese  paripucchāya sammappayoge paviveke garusaṃvāse kalyāṇamittasevane.  idaṃ, mahārāja, thanassitadārakassa ekaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena dīghanikāyavare parinibbānasuttante -- </p>
              <p>[21] ```iṅghaṃ ^a^V0.0380^ea^ tumhe, ānanda, sāratthe {sadatthe (sī0 pī0)} ghaṭatha, sāratthe  anuyuñjatha. </p>
              <p>[22] sāratthe appamattā ātāpino pahitattā viharathā'''ti.. </p>
              <p>[06] thanassitadārakaṅgapañho dutiyo. </p>
            </h4>
            <h4>
              <h4n> 3. cittakadharakummaṅgapañho </h4n>
              <p>[03] 3^b^.^eb^ ``bhante ^a^M0.0394^ea^ nāgasena,  `cittakadharakummassa {cittakathalakummassa (sī0 pī0)} ekaṃ aṅgaṃ gahetabba'nti yaṃ vadesi, katamaṃ taṃ ekaṃ  aṅgaṃ gahetabba''nti? ``yathā, mahārāja, cittakadharakummo udakabhayā  udakaṃ parivajjetvā vicarati, tāya ca pana udakaṃ parivajjanāya āyunā  na parihāyati, evameva kho, mahārāja, yoginā yogāvacarena pamāde  bhayadassāvinā bhavitabbaṃ, appamāde guṇavisesadassāvinā. tāya ca  pana bhayadassāvitāya na parihāyati sāmaññā, nibbānassa santike  upeti {ṭhapeti (ka0)}. idaṃ, mahārāja, cittakadharakummassa ekaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena dhammapade -- </p>
              <p>[21] ```appamādarato bhikkhu, pamāde bhayadassi vā. </p>
              <p>[22] abhabbo parihānāya, nibbānasseva santike'''ti.. </p>
              <p>[06] cittakadharakummaṅgapañho catuttho. </p>
            </h4>
            <h4>
              <h4n> 4. pavanaṅgapañho </h4n>
              <p>[03] 4^b^.^eb^ ``bhante nāgasena, `pavanassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, pavanaṃ nāma asucijanaṃ  paṭicchādeti, evameva kho, mahārāja, yoginā yogāvacarena paresaṃ  aparaddhaṃ khalitaṃ paṭicchādetabbaṃ na vivaritabbaṃ. idaṃ, mahārāja,  pavanassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, pavanaṃ suññaṃ pacurajanehi, evameva  kho, mahārāja, yoginā yogāvacarena ^a^V0.0381^ea^ ^a^P0.0409^ea^  rāgadosamohamānadiṭṭhijālehi sabbehi ca kilesehi suññena bhavitabbaṃ.  idaṃ, mahārāja, pavanassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, pavanaṃ vivittaṃ janasambādharahitaṃ,  evameva kho, mahārāja, yoginā yogāvacarena pāpakehi akusalehi  dhammehi anariyehi pavivittena bhavitabbaṃ. idaṃ, mahārāja, pavanassa  tatiyaṃ aṅgaṃ gahetabbaṃ.</p>
              <p>[03] ``puna ^a^M0.0395^ea^ caparaṃ, mahārāja, pavanaṃ santaṃ parisuddhaṃ,  evameva kho, mahārāja, yoginā yogāvacarena santena parisuddhena  bhavitabbaṃ, nibbutena pahīnamānena pahīnamakkhena bhavitabbaṃ. idaṃ,  mahārāja, pavanassa catutthaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, pavanaṃ ariyajanasaṃsevitaṃ, evameva  kho, mahārāja, yoginā yogāvacarena ariyajanasaṃsevitena bhavitabbaṃ.  idaṃ, mahārāja, pavanassa pañcamaṃ aṅgaṃ gahetabbaṃ. bhāsitampetaṃ,  mahārāja, bhagavatā devātidevena saṃyuttanikāyavare -- </p>
              <p>[21] ```pavivittehi ariyehi, pahitattehi jhāyibhi. </p>
              <p>[22] niccaṃ āraddhavīriyehi, paṇḍitehi sahāvase'''ti.. </p>
              <p>[06] pavanaṅgapañho catuttho. </p>
            </h4>
            <h4>
              <h4n> 5. rukkhaṅgapañho </h4n>
              <p>[03] 5^b^.^eb^ ``bhante nāgasena, `rukkhassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, rukkho nāma pupphaphaladharo,  evameva kho, mahārāja, yoginā yogāvacarena  vimuttipupphasāmaññaphaladhārinā bhavitabbaṃ. idaṃ, mahārāja, rukkhassa  paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, rukkho upagatānamanuppaviṭṭhānaṃ janānaṃ  chāyaṃ deti, evameva kho ^a^V0.0382^ea^, mahārāja, yoginā yogāvacarena  upagatānamanuppaviṭṭhānaṃ puggalānaṃ āmisappaṭisandhārena vā  dhammappaṭisanthārena vā paṭisantharitabbaṃ. idaṃ, mahārāja, rukkhassa  dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, rukkho chāyāvemattaṃ ^a^P0.0410^ea^  na karoti, evameva kho, mahārāja, yoginā yogāvacarena sabbasattesu  vemattatā na kātabbā, coravadhakapaccatthikesupi attanipi samasamā  mettābhāvanā kātabbā, `kinti ime sattā averā abyāpajjā {abyāpajjhā (sī0)} anīghā  sukhī attānaṃ parihareyyu'nti. idaṃ, mahārāja, rukkhassa tatiyaṃ aṅgaṃ  gahetabbaṃ. bhāsitampetaṃ, mahārāja, therena sāriputtena dhammasenāpatinā  -- </p>
              <p>[21] ```vadhake ^a^M0.0396^ea^ devadattamhi, core  aṅgulimālake. </p>
              <p>[22] dhanapāle rāhule ca, sabbattha samako munī'''ti.. </p>
              <p>[06] rukkhaṅgapañho pañcamo. </p>
            </h4>
            <h4>
              <h4n> 6. meghaṅgapañho </h4n>
              <p>[03] 6^b^.^eb^ ``bhante nāgasena, `meghassa pañca aṅgāni  gahetabbānī'ti yaṃ vadesi, katamāni tāni pañca aṅgāni  gahetabbānī''ti? ``yathā, mahārāja, megho uppannaṃ rajojallaṃ  vūpasameti, evameva kho, mahārāja, yoginā yogāvacarena uppannaṃ  kilesarajojallaṃ vūpasametabbaṃ. idaṃ, mahārāja, meghassa paṭhamaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, megho pathaviyā uṇhaṃ nibbāpeti,  evameva kho, mahārāja, yoginā yogāvacarena mettābhāvanāya sadevako  loko nibbāpetabbo. idaṃ, mahārāja, meghassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, megho sabbabījāni viruhāpeti,  evameva kho, mahārāja, yoginā yogāvacarena sabbasattānaṃ saddhaṃ  uppādetvā taṃ saddhābījaṃ tīsu sampattīsu ropetabbaṃ, dibbamānusikāsu  sukhasampattīsu yāvaparamatthanibbānasukhasampatti. idaṃ, mahārāja,  meghassa tatiyaṃ aṅgaṃ gahetabbaṃ.</p>
              <p>[03] ``puna ^a^V0.0383^ea^ caparaṃ, mahārāja, megho ututo samuṭṭhahitvā dharaṇitalaruhe  tiṇarukkhalatāgumbaosadhivanappatayo parirakkhati, evameva kho,  mahārāja, yoginā yogāvacarena yoniso manasikāraṃ nibbattetvā tena  yoniso manasikārena samaṇadhammo parirakkhitabbo, yoniso  manasikāramūlakā sabbe kusalā dhammā. idaṃ, mahārāja, meghassa  catutthaṃ aṅgaṃ gahetabbaṃ.</p>
              <p>[03] ``puna caparaṃ ^a^P0.0411^ea^, mahārāja, megho vassamāno  naditaḷākapokkharaṇiyo kandarapadarasarasobbhaudapānāni ca paripūreti  udakadhārāhi, evameva kho, mahārāja, yoginā yogāvacarena  āgamapariyattiyā dhammameghamabhivassayitvā adhigamakāmānaṃ mānasaṃ  paripūrayitabbaṃ. idaṃ, mahārāja, meghassa ^a^M0.0397^ea^ pañcamaṃ  aṅgaṃ gahetabbaṃ. bhāsitampetaṃ, mahārāja, therena sāriputtena  dhammasenāpatinā -- </p>
              <p>[21] ```bodhaneyyaṃ janaṃ disvā, satasahassepi yojane. </p>
              <p>[22] khaṇena upagantvāna, bodheti taṃ mahāmunī'''ti.. </p>
              <p>[06] meghaṅgapañho chaṭṭho. </p>
            </h4>
            <h4>
              <h4n> 7. maṇiratanaṅgapañho </h4n>
              <p>[03] 7^b^.^eb^ ``bhante nāgasena, `maṇiratanassa tīṇi  aṅgāni gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, maṇiratanaṃ ekantaparisuddhaṃ,  evameva kho, mahārāja, yoginā yogāvacarena ekantaparisuddhājīvena  bhavitabbaṃ. idaṃ, mahārāja, maṇiratanassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, maṇiratanaṃ na kenaci saddhiṃ  missīyati, evameva kho, mahārāja, yoginā yogāvacarena pāpehi  pāpasahāyehi saddhiṃ na missitabbaṃ. idaṃ, mahārāja, maṇiratanassa  dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, maṇiratanaṃ jātiratanehi yojīyati,  evameva kho, mahārāja, yoginā ^a^V0.0384^ea^ yogāvacarena uttamavarajātimantehi  saddhiṃ saṃvasitabbaṃ, paṭipannakaphalaṭṭhasekkhaphalasamaṅgīhi  sotāpannasakadāgāmianāgāmiarahantatevijjachaḷabhiññasamaṇamaṇiratanehi  saddhiṃ saṃvasitabbaṃ. idaṃ, mahārāja, maṇiratanassa tatiyaṃ aṅgaṃ  gahetabbaṃ. bhāsitampetaṃ, mahārāja, bhagavatā devātidevena suttanipāte  -- </p>
              <p>[21] ```suddhā suddhehi saṃvāsaṃ, kappayavho patissatā. </p>
              <p>[22] tato samaggā nipakā, dukkhassantaṃ karissathā'''ti.. </p>
              <p>[06] maṇiratanapañho sattamo. </p>
            </h4>
            <h4>
              <h4n> 8. māgavikaṅgapañho </h4n>
              <p>[03] 8^b^.^eb^ ``bhante ^a^P0.0412^ea^ nāgasena,  `māgavikassa cattāri aṅgāni gahetabbānī'ti yaṃ vadesi, katamāni  tāni cattāri aṅgāni gahetabbānī''ti? ``yathā, mahārāja,  māgaviko ^a^M0.0398^ea^ appamiddho hoti, evameva kho, mahārāja,  yoginā yogāvacarena appamiddhena bhavitabbaṃ. idaṃ, mahārāja,  māgavikassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, māgaviko migesu yeva cittaṃ  upanibandhati, evameva kho, mahārāja, yoginā yogāvacarena  ārammaṇesu yeva cittaṃ upanibandhitabbaṃ. idaṃ, mahārāja, māgavikassa  dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, māgaviko kālaṃ kammassa jānāti,  evameva kho, mahārāja, yoginā yogāvacarena paṭisallānassa kālo  jānitabbo `ayaṃ kālo paṭisallānassa, ayaṃ kālo nikkhamanāyā'ti.  idaṃ, mahārāja, māgavikassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, māgaviko migaṃ disvā  hāsamabhijaneti `imaṃ lacchāmī'ti, evameva kho, mahārāja, yoginā  yogāvacarena ārammaṇe abhiramitabbaṃ, hāsamabhijanetabbaṃ `uttariṃ  visesamadhigacchissāmī'ti. idaṃ, mahārāja, māgavikassa catutthaṃ  aṅgaṃ gahetabbaṃ. bhāsitampetaṃ mahārāja therena mogharājena -- </p>
              <p>[21] ```ārammaṇe ^a^V0.0385^ea^ labhitvāna, pahitattena bhikkhunā. </p>
              <p>[22] bhiyyo hāso janetabbo, adhigacchissāmi uttari'''nti.. </p>
              <p>[06] māgavikaṅgapañho aṭṭhamo. </p>
            </h4>
            <h4>
              <h4n> 9. bāḷisikaṅgapañho </h4n>
              <p>[03] 9^b^.^eb^ ``bhante nāgasena, `bāḷisikassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, bāḷisiko baḷisena macche  uddharati, evameva kho, mahārāja, yoginā yogāvacarena ñāṇena uttariṃ  sāmaññaphalāni uddharitabbāni. idaṃ, mahārāja, bāḷisikassa paṭhamaṃ  aṅgaṃ gahetabbaṃ.</p>
              <p>[03] ``puna ^a^M0.0399^ea^ caparaṃ, mahārāja, bāḷisiko parittakaṃ  vadhitvā vipulaṃ lābhamadhigacchati, evameva kho, mahārāja, yoginā  ^a^P0.0413^ea^ yogāvacarena parittalokāmisamattaṃ pariccajitabbaṃ.  lokāmisamattaṃ, mahārāja, pariccajitvā yogī yogāvacaro vipulaṃ  sāmaññaphalaṃ adhigacchati. idaṃ, mahārāja, bāḷisikassa dutiyaṃ  aṅgaṃ gahetabbaṃ. bhāsitampetaṃ, mahārāja, therena rāhulena -- </p>
              <p>[21] ```suññatañcānimittañca, vimokkhañcāppaṇihitaṃ. </p>
              <p>[22] caturo phale chaḷabhiññā, cajitvā lokāmisaṃ labhe'''ti.. </p>
              <p>[06] bāḷisikaṅgapañho navamo. </p>
            </h4>
            <h4>
              <h4n> 10. tacchakaṅgapañho </h4n>
              <p>[03] 10^b^.^eb^ ``bhante nāgasena, `tacchakassa dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti? ``yathā, mahārāja, tacchako kāḷasuttaṃ anulometvā  rukkhaṃ tacchati, evameva kho, mahārāja, yoginā yogāvacarena  jinasāsanamanulomayitvā sīlapathaviyaṃ ^a^V0.0386^ea^ patiṭṭhahitvā saddhāhatthena  paññāvāsiṃ gahetvā kilesā tacchetabbā. idaṃ, mahārāja, tacchakassa  paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, tacchako phegguṃ apaharitvā  sāramādiyati, evameva kho, mahārāja, yoginā yogāvacarena sassataṃ  ucchedaṃ taṃ jīvaṃ taṃ sarīraṃ aññaṃ jīvaṃ aññaṃ sarīraṃ taduttamaṃ  aññaduttamaṃ akatamabhabbaṃ apurisakāraṃ abrahmacariyavāsaṃ sattavināsaṃ  navasattapātubhāvaṃ saṅkhārasassatabhāvaṃ yo karoti, so paṭisaṃvedeti,  añño karoti, añño paṭisaṃvedeti, kammaphaladassanā ca  kiriyaphaladiṭṭhi ca iti evarūpāni ceva aññāni ca vivādapathāni  apanetvā saṅkhārānaṃ sabhāvaṃ paramasuññataṃ nirīhanijjīvataṃ {nisattanijīvataṃ (ka0)} accantaṃ  suññataṃ ādiyitabbaṃ. idaṃ, mahārāja, tacchakassa dutiyaṃ ^a^M0.0400^ea^  aṅgaṃ gahetabbaṃ. bhāsitampetaṃ, mahārāja, bhagavatā devātidevena  suttanipāte -- </p>
              <p>[21] ```kāraṇḍavaṃ ^a^P0.0414^ea^ niddhamatha, kasambuṃ  apakassatha. </p>
              <p>[22] tato palāpe vāhetha, assamaṇe samaṇamānine.. </p>
              <p>[21] ```niddhamitvāna pāpicche, pāpāacāragocare. </p>
              <p>[27] suddhā suddhehi saṃvāsaṃ, kappayavho patissatā. </p>
              <p>[22] tato samaggā nipakā, dukkhassantaṃ karissathā'''ti.. </p>
              <p>[06] tacchakaṅgapañho dasamo. </p>
              <p>[06] makkaṭakavaggo chaṭṭho.</p>
              <p>[03] tassuddānaṃ -- </p>
              <p>[21] makkaṭo dārako kummo, vanaṃ rukkho ca pañcamo. </p>
              <p>[22] megho maṇi māgaviko, bāḷisī tacchakena cāti.. </p>
            </h4>
          </h3>
          <h3>
            <h3n> 7. kumbhavaggo </h3n>
            <h4>
              <h4n> 1. kumbhaṅgapañho </h4n>
              <p>[03] 1^b^.^eb^ ``bhante ^a^V0.0387^ea^ ^a^M0.0401^ea^ nāgasena, `kumbhassa  ekaṃ aṅgaṃ gahetabba'nti yaṃ vadesi, katamaṃ taṃ ekaṃ aṅgaṃ gahetabba''nti?  ``yathā, mahārāja, kumbho sampuṇṇo na saṇati, evameva kho,  mahārāja, yoginā yogāvacarena āgame adhigame pariyattiyaṃ sāmaññe  pāramiṃ patvā na saṇitabbaṃ, na tena māno karaṇīyo, na dabbo {dappo (sī0)}   dassetabbo, nihatamānena nihatadabbena bhavitabbaṃ, ujukena amukharena  avikatthinā. idaṃ, mahārāja, kumbhassa ekaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena suttanipāte -- </p>
              <p>[21] ```yadūnakaṃ taṃ saṇati, yaṃ pūraṃ santameva taṃ. </p>
              <p>[22] aḍḍhakumbhūpamo {rittakumbhūpamo (sī0)} bālo, rahado pūrova paṇḍito'''ti.. </p>
              <p>[06] kumbhaṅgapañho paṭhamo. </p>
            </h4>
            <h4>
              <h4n> 2. kāḷāyasaṅgapañho </h4n>
              <p>[03] 2^b^.^eb^ ``bhante nāgasena, `kāḷāyasassa {kāḷahaṃsassa (ka0)} dve aṅgāni  gahetabbānī'ti yaṃ vadesi, katamāni tāni dve aṅgāni  gahetabbānī''ti ^a^P0.0415^ea^? ``yathā, mahārāja, kāḷāyaso  supīto {suthito (ka0)} vamati {vahati (syā0 ka0)},  evameva kho, mahārāja, yogino yogāvacarassa  mānasaṃ yoniso manasikārena {yoniso manasikāre (sī0 syā0 ka0)} apītaṃ vamati. idaṃ, mahārāja,  kāḷāyasassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, kāḷāyaso sakiṃ pītaṃ udakaṃ na  vamati, evameva kho, mahārāja ^a^V0.0388^ea^, yoginā yogāvacarena yo sakiṃ  uppanno pasādo, na puna so vamitabbo `uḷāro so bhagavā  sammāsambuddho, svākkhāto dhammo, suppaṭipanno saṅgho'ti. `rūpaṃ  aniccaṃ, vedanā aniccā, saññā aniccā, saṅkhārā aniccā,  viññāṇaṃ aniccanti yaṃ sakiṃ uppannaṃ ñāṇaṃ, na puna taṃ vamitabbaṃ.  idaṃ ^a^M0.0402^ea^, mahārāja, kāḷāyasassa dutiyaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena -- </p>
              <p>[21] ```dassanamhi parisodhito {parisodhike (sī0 ka0)} naro, ariyadhamme niyato  visesagū. </p>
              <p>[22] nappavedhati anekabhāgaso, sabbaso ca mukhabhāvameva  so'''ti.. </p>
              <p>[06] kāḷāyasaṅgapañho dutiyo. </p>
            </h4>
            <h4>
              <h4n> 3. chattaṅgapañho </h4n>
              <p>[03] 3^b^.^eb^ ``bhante nāgasena, `chattassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, chattaṃ upari muddhani carati,  evameva kho, mahārāja, yoginā yogāvacarena kilesānaṃ upari muddhani  carena bhavitabbaṃ. idaṃ, mahārāja, chattassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, chattaṃ muddhanupatthambhaṃ hoti, evameva  kho, mahārāja, yoginā yogāvacarena yoniso manasikārupatthambhena  bhavitabbaṃ. idaṃ, mahārāja, chattassa dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, chattaṃ vātātapameghavuṭṭhiyo paṭihanati,  evameva kho, mahārāja, yoginā yogāvacarena  nānāvidhadiṭṭhiputhusamaṇabrāhmaṇānaṃ {mahāvāta (ka0)} matavātatividhaggisantāpakilesavuṭṭhiyo  paṭihantabbā ^a^P0.0416^ea^. idaṃ, mahārāja, chattassa tatiyaṃ aṅgaṃ  gahetabbaṃ. bhāsitampetaṃ, mahārāja, therena sāriputtena dhammasenāpatinā  -- </p>
              <p>[21] ```yathāpi chattaṃ vipulaṃ, acchiddaṃ thirasaṃhitaṃ. </p>
              <p>[22] vātātapaṃ nivāreti, mahatī meghavuṭṭhiyo.. </p>
              <p>[21] ```tatheva ^a^V0.0389^ea^ buddhaputtopi, sīlachattadharo suci. </p>
              <p>[22] kilesavuṭṭhiṃ vāreti, santāpatividhaggayo'''ti.. </p>
              <p>[06] chattaṅgapañho tatiyo. </p>
            </h4>
            <h4>
              <h4n> 4. khettaṅgapañho </h4n>
              <p>[03] 4^b^.^eb^ ``bhante ^a^M0.0403^ea^ nāgasena, `khettassa  tīṇi aṅgāni gahetabbānī'ti yaṃ vadesi, katamāni tāni tīṇi  aṅgāni gahetabbānī''ti? ``yathā, mahārāja, khettaṃ mātikāsampannaṃ  hoti, evameva kho, mahārāja, yoginā yogāvacarena  sucaritavattappaṭivattamātikāsampannena bhavitabbaṃ. idaṃ, mahārāja,  khettassa paṭhamaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, khettaṃ mariyādāsampannaṃ hoti, tāya ca  mariyādāya udakaṃ rakkhitvā dhaññaṃ paripāceti, evameva kho,  mahārāja, yoginā yogāvacarena sīlahirimariyādāsampannena bhavitabbaṃ,  tāya ca sīlahirimariyādāya sāmaññaṃ rakkhitvā cattāri  sāmaññaphalāni gahetabbāni. idaṃ, mahārāja, khettassa dutiyaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, khettaṃ uṭṭhānasampannaṃ hoti, kassakassa  hāsajanakaṃ appampi bījaṃ vuttaṃ bahu hoti, bahu vuttaṃ bahutaraṃ hoti,  evameva kho, mahārāja, yoginā yogāvacarena uṭṭhānasampannena  vipulaphaladāyinā bhavitabbaṃ, dāyakānaṃ hāsajanakena bhavitabbaṃ, yathā  appaṃ dinnaṃ bahu hoti, bahu dinnaṃ bahutaraṃ hoti. idaṃ, mahārāja,  khettassa tatiyaṃ aṅgaṃ gahetabbaṃ. bhāsitampetaṃ, mahārāja, therena  upālinā vinayadharena -- </p>
              <p>[21] ```khettūpamena bhavitabbaṃ, uṭṭhānavipuladāyinā. </p>
              <p>[22] esa khettavaro nāma, yo dadāti vipulaṃ phala'''nti.. </p>
              <p>[06] khettaṅgapañho catuttho. </p>
            </h4>
            <h4>
              <h4n> 5. agadaṅgapañho </h4n>
              <p>[03] 5^b^.^eb^ ``bhante ^a^V0.0390^ea^ ^a^P0.0417^ea^ nāgasena, `agadassa  dve aṅgāni gahetabbānī'ti yaṃ vadesi, katamāni tāni dve aṅgāni  gahetabbānī''ti. ``yathā, mahārāja, agade kimī na saṇṭhahanti,  evameva kho, mahārāja, yoginā yogāvacarena mānase kilesā na  saṇṭhapetabbā. idaṃ, mahārāja, agadassa paṭhamaṃ aṅgaṃ gahetabbaṃ.</p>
              <p>[03] ``puna ^a^M0.0404^ea^ caparaṃ, mahārāja, agado  daṭṭhaphuṭṭhadiṭṭhāsitapītakhāyitasāyitaṃ sabbaṃ visaṃ paṭihanati, evameva  kho, mahārāja, yoginā yogāvacarena rāgadosamohamānadiṭṭhivisaṃ sabbaṃ  paṭihanitabbaṃ. idaṃ, mahārāja, agadassa dutiyaṃ aṅgaṃ gahetabbaṃ.  bhāsitampetaṃ, mahārāja, bhagavatā devātidevena -- </p>
              <p>[21] ```saṅkhārānaṃ sabhāvatthaṃ, daṭṭhukāmena yoginā. </p>
              <p>[22] agadeneva hotabbaṃ, kilesavisanāsane'''ti.. </p>
              <p>[06] agadaṅgapañho pañcamo. </p>
            </h4>
            <h4>
              <h4n> 6. bhojanaṅgapañho </h4n>
              <p>[03] 6^b^.^eb^ ``bhante nāgasena, `bhojanassa tīṇi aṅgāni  gahetabbānī'ti yaṃ vadesi, katamāni tāni tīṇi aṅgāni  gahetabbānī''ti? ``yathā, mahārāja, bhojanaṃ sabbasattānaṃ upatthambho,  evameva kho, mahārāja, yoginā yogāvacarena sabbasattānaṃ  maggupatthambhena bhavitabbaṃ. idaṃ, mahārāja, bhojanassa paṭhamaṃ aṅgaṃ  gahetabbaṃ.</p>
              <p>[03] ``puna caparaṃ, mahārāja, bhojanaṃ sabbasattānaṃ balaṃ vaḍḍheti,  evameva kho, mahārāja, yoginā yogāvacarena puññavaḍḍhiyā vaḍḍhitabbaṃ.  idaṃ, mahārāja, bhojanassa dutiyaṃ aṅgaṃ gahetabbaṃ.</p>
              <p>[03] ``puna ^a^V0.0391^ea^ caparaṃ, mahārāja, bhojanaṃ sabbasattānaṃ abhipatthitaṃ,  evameva kho, mahārāja, yoginā yogāvacarena sabbalokābhipatthitena  bhavitabbaṃ. idaṃ, mahārāja, bhojanassa tatiyaṃ aṅgaṃ gahetabbaṃ.  bhāsitampetaṃ, mahārāja, therena mahāmoggallānena -- </p>
              <p>[21] ```saṃyamena ^a^P0.0418^ea^ niyamena, sīlena  paṭipattiyā. </p>
              <p>[22] patthitena bhavitabbaṃ, sabbalokassa yoginā'''ti.. </p>
              <p>[06] bhojanaṅgapañho chaṭṭho. </p>
            </h4>
            <h4>
              <h4n> 7. issāsaṅgapañho </h4n>
              <p>[03] 7^b^.^eb^ ``bhante ^a^M0.0405^ea^ nāgasena,  `issāsassa cattāri aṅgāni gahetabbānī'ti yaṃ vadesi, katamāni  tāni cattāri aṅgāni gahetabbānī''ti? ``yathā, mahārāja,  issāso sare pātayanto ubho pāde pathaviyaṃ daḷhaṃ patiṭṭhāpeti,  jaṇṇuavekallaṃ karoti, sarakalāpaṃ kaṭisandhimhi ṭhapeti, kāyaṃ upatthaddhaṃ  karoti, dve hatthe sandhiṭṭhānaṃ āropeti, muṭṭhiṃ pīḷayati, aṅguliyo  nirantaraṃ karoti, gīvaṃ paggaṇhāti, cakkhūni mukhañca pidahati,  nimittaṃ ujuṃ karoti, hāsamuppādeti `vijjhissāmī'ti, evameva kho,  mahārāja, yoginā yogāvacarena sīlapathaviyaṃ vīriyapāde  patiṭṭhāpetabbaṃ, khantisoraccaṃ avekallaṃ kātabbaṃ, saṃvare cittaṃ ṭhapetabbaṃ,  saṃyamaniyame attā upanetabbo, icchā mucchā pīḷayitabbā, yoniso  manasikāre cittaṃ nirantaraṃ kātabbaṃ, vīriyaṃ paggahetabbaṃ, cha dvārā  pidahitabbā, sati upaṭṭhapetabbā, hāsamuppādetabbaṃ `sabbakilese  ñāṇanārācena vijjhissāmī'ti. idaṃ, mahārāja, issāsassa paṭhamaṃ  aṅgaṃ gahetabbaṃ.</p>
              <p>[03] ``puna caparaṃ, mahārāja, issāso āḷakaṃ pariharati  vaṅkajimhakuṭilanārācassa ujukaraṇāya. evameva kho, mahārāja,  yoginā yogāvacarena imasmiṃ kāye satipaṭṭhānāaḷakaṃ pariharitabbaṃ  vaṅkajimhakuṭilacittassa ujukaraṇāya. idaṃ, mahārāja, issāsassa  dutiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, issāso lakkhe upāseti, evameva  kho, mahārāja, yoginā yogāvacarena ^a^V0.0392^ea^ imasmiṃ kāye upāsitabbaṃ.  kathaṃ mahārāja yoginā yogāvacarena imasmiṃ kāye upāsitabbaṃ?  aniccato upāsitabbaṃ, dukkhato upāsitabbaṃ, anattato upāsitabbaṃ,  rogato...pe0... gaṇḍato...pe0... sallato...pe0... aghato...pe0...  ābādhato...pe0... parato...pe0... palokato...pe0...  ītito...pe0... upaddavato...pe0... bhayato...pe0...  upasaggato...pe0... calato...pe0... pabhaṅguto...pe0...  addhuvato...pe0... atāṇato...pe0... aleṇato...pe0...  asaraṇato...pe0... rittato...pe0... tucchato...pe0...  suññato...pe0... ādīnavato...pe0... vipariṇāmadhammato...pe0...  asārato ^a^P0.0419^ea^ ...pe0... aghamūlato...pe0...  vadhakato...pe0... vibhavato...pe0... sāsavato...pe0...  saṅkhatato...pe0... mārāmisato...pe0... jātidhammato...pe0...  jarādhammato...pe0... byādhidhammato...pe0... maraṇadhammato...pe0...  sokadhammato...pe0... paridevadhammato...pe0...  upāyāsadhammato...pe0... saṃkilesadhammato...pe0... evaṃ kho,  mahārāja, yoginā yogāvacarena ^a^M0.0406^ea^ imasmiṃ kāye  upāsitabbaṃ. idaṃ, mahārāja, issāsassa tatiyaṃ aṅgaṃ gahetabbaṃ.</p>
              <p>[03] ``puna caparaṃ, mahārāja, issāso sāyaṃ pātaṃ upāsati.  evameva kho, mahārāja, yoginā yogāvacarena sāyaṃ pātaṃ ārammaṇe  upāsitabbaṃ. idaṃ, mahārāja, issāsassa catutthaṃ aṅgaṃ gahetabbaṃ.  bhāsitampetaṃ, mahārāja, therena sāriputtena dhammasenāpatinā -- </p>
              <p>[21] ```yathā issāsako nāma, sāyaṃ pātaṃ upāsati. </p>
              <p>[22] upāsanaṃ ariñcanto {na ricchanto (sī0 ka0)}, labhate bhattavetanaṃ.. </p>
              <p>[21] ```tatheva buddhaputtopi, karoti kāyupāsanaṃ. </p>
              <p>[22] kāyupāsanaṃ ariñcanto, arahattamadhigacchatī'''ti.. </p>
              <p>[06] issāsaṅgapañho sattamo. </p>
              <p>[06] kumbhavaggo sattamo {ito paraṃ rājaṅgapañhādikā aṭṭhatiṃsa pañhā vinaṭṭhā, yehi tā diṭṭhā, tehi no ārocetabbā puna muddāpanakāle pakkhipanatthāyāti (na, bu, sa)}.</p>
              <p>[03] tassuddānaṃ -- </p>
              <p>[21] kumbho ca kāḷāyaso ca, chattaṃ khettañca agado. </p>
              <p>[22] bhojanena ca issāso, vuttaṃ dāni vidūhīti.. </p>
              <p>[06] opammakathāpañho niṭṭhito. </p>
            </h4>
            <h4>
              <h4n> nigamanaṃ </h4n>
              <p>[03] iti ^a^V0.0393^ea^ ^a^M0.0407^ea^ chasu kaṇḍesu bāvīsativaggapatimaṇḍitesu  dvāsaṭṭhiadhikā dvesatā imasmiṃ potthake āgatā milindapañhā samattā,  anāgatā ca pana dvācattālīsā honti, āgatā ca anāgatā ca sabbā  samodhānetvā catūhi adhikā tisatapañhā honti, sabbāva  milindapañhāti saṅkhaṃ gacchanti.</p>
              <p>[03] rañño ca therassa ca pucchāvisajjanāvasāne  caturāsītisatasahassayojanabahalā udakapariyantaṃ katvā ayaṃ mahāpathavī  chadhā kampittha, vijjullatā nicchariṃsu, devatā dibbapupphavassaṃ  pavassiṃsu, mahābrahmā sādhukāramadāsi, mahāsamuddakucchiyaṃ  meghatthanitanigghoso viya mahāghoso ahosi, iti so milindo  rājā ca orodhagaṇā ca sirasā añjaliṃ paṇāmetvā vandiṃsu.</p>
              <p>[03] milindo ^a^P0.0420^ea^ rājā ativiya pamuditahadayo  sumathitamānahadayo buddhasāsane sāramatino ratanattaye sunikkaṅkho  niggumbo nitthaddho hutvā therassa guṇesu pabbajjāsu  paṭipadāiriyāpathesu ca ativiya pasanno vissattho nirālayo  nihatamānatthambho uddhaṭadāṭho viya bhujagindo evamāha ``sādhu, bhante  nāgasena, buddhavisayo pañho tayā visajjito, imasmiṃ buddhasāsane  ṭhapetvā dhammasenāpatiṃ sāriputtattheraṃ añño tayā sadiso pañhavisajjane  natthi, khamatha, bhante nāgasena, mama accayaṃ, upāsakaṃ maṃ, bhante  nāgasena, dhāretha ajjatagge pāṇupetaṃ saraṇaṃ gata''nti.</p>
              <p>[03] tadā rājā saha balakāyehi nāgasenattheraṃ payirupāsitvā  milindaṃ nāma vihāraṃ kāretvā therassa niyyātetvā catūhi paccayehi  nāgasenaṃ koṭisatehi bhikkhūhi saddhiṃ paricari, punapi therassa  paññāya pasīditvā puttassa rajjaṃ niyyātetvā agārasmā anagāriyaṃ  pabbajitvā vipassanaṃ vaḍḍhetvā arahattaṃ pāpuṇi, tena vuttaṃ -- </p>
              <p>[21] ``paññā pasatthā lokasmiṃ, katā saddhammaṭṭhitiyā. </p>
              <p>[22] paññāya vimatiṃ hantvā, santiṃ papponti paṇḍitā.. </p>
              <p>[21] yasmiṃ ^a^V0.0394^ea^ ^a^M0.0408^ea^ khandhe ṭhitā paññā, sati tattha  anūnakā. </p>
              <p>[27] pūjā visesassādhāro, aggo seṭṭho {so va (pī0)} anuttaro. </p>
              <p>[26] tasmā hi paṇḍito poso, sampassaṃ hitamattano {atthamattano (pī0)}. </p>
              <p>[22] paññavantaṃbhipūjeyya, cetiyaṃ viya sādaro''ti {pūjiyanti (pī0) ito paraṃ tisso  gāthāyo sī0 pī0 potthakesu natthi}.. </p>
              <p>[21] laṅkāyaṃ doṇinagare, vasatā doṇināminā. </p>
              <p>[27] mahātherena lekhitvā, suṭṭhapitaṃ yathāsutaṃ. </p>
              <p>[26] milindarājapañho ca, nāgasenavisajjanaṃ. </p>
              <p>[27] milindo hi mahāpañño, nāgaseno supaṇḍito. </p>
              <p>[26] iminā puññakammena, ito gacchāmi tussitaṃ. </p>
              <p>[22] metteyyaṃnāgate passe, suṇeyyaṃ dhammamuttamanti.. </p>
              <p>[06] milindapañho niṭṭhito.</p>
            </h4>
          </h3>
        </h2>
      </h1>
    </h0>
  </ha>
</body>
