<?xml version="1.0"?>
<body>
  <h>vinayapiṭake</h>
  <ha>
    <han>Vinayavinicchayo</han>
    <h0>
      <h0n />
      <h1>
        <h1n />
        <h2>
          <h2n />
          <h3>
            <h3n />
            <h4>
              <h4n />
              <p>Namo tassa bhagavato arahato sammāsambuddhassa</p>
            </h4>
          </h3>
        </h2>
      </h1>
      <h1>
        <h1n>Vinayavinicchayo</h1n>
        <h2>
          <h2n />
          <h3>
            <h3n />
            <h4>
              <h4n>Ganthārambhakathā</h4n>
              <p>1.</p>
              <p>Vanditvā ^a^M0.0001^ea^^a^V0.0001^ea^ sirasā seṭṭhaṃ, buddhamappaṭipuggalaṃ;</p>
              <p>Bhavābhāvakaraṃ dhammaṃ, gaṇañceva niraṅgaṇaṃ.</p>
              <p>2.</p>
              <p>Bhikkhūnaṃ bhikkhunīnañca, hitatthāya samāhito;</p>
              <p>Pavakkhāmi samāsena, vinayassavinicchayaṃ.</p>
              <p>3.</p>
              <p>Anākulamasaṃkiṇṇaṃ, madhuratthapadakkamaṃ;</p>
              <p>Paṭubhāvakaraṃ etaṃ, paramaṃ vinayakkame.</p>
              <p>4.</p>
              <p>Apāraṃ otarantānaṃ, sāraṃ vinayasāgaraṃ;</p>
              <p>Bhikkhūnaṃ bhikkhunīnañca, nāvābhūtaṃ manoramaṃ.</p>
              <p>5.</p>
              <p>Tasmā vinayanūpāyaṃ, vinayassavinicchayaṃ;</p>
              <p>Avikkhittena cittena, vadato me nibodhatha.</p>
            </h4>
          </h3>
        </h2>
      </h1>
      <h1>
        <h1n>Bhikkhuvibhaṅgo</h1n>
        <h2>
          <h2n>Pārājikakathā</h2n>
          <h3>
            <h3n>Paṭhamapārājikakathā</h3n>
            <h4>
              <h4n />
              <p>6.</p>
              <p>Tividhe ^a^M0.0002^ea^^a^V0.0002^ea^ tilamattampi, magge sevanacetano;</p>
              <p>Aṅgajātaṃ pavesento, allokāse parājito.</p>
              <p>7.</p>
              <p>Pavesanaṃ paviṭṭhaṃ vā, ṭhitamuddharaṇampi vā;</p>
              <p>Sasikkho sādiyanto so, ṭhapetvā kiriyaṃ cuto.</p>
              <p>8.</p>
              <p>Santhatenaṅgajātena, santhataṃ vā asanthataṃ;</p>
              <p>Maggaṃ pana pavesento, tathevāsanthatena ca.</p>
              <p>9.</p>
              <p>Upādinnenupādinne, anupādinnakena vā;</p>
              <p>Ghaṭṭite anupādinne, sace sādiyatettha so.</p>
              <p>10.</p>
              <p>Hoti pārājikakkhette, paviṭṭhe tu parājito;</p>
              <p>Khette thullaccayaṃ tassa, dukkaṭañca viniddise.</p>
              <p>11.</p>
              <p>Mate akkhāyite cāpi, yebhuyyakkhāyitepi ca;</p>
              <p>Methunaṃ paṭisevanto, hoti pārājiko naro.</p>
              <p>12.</p>
              <p>Yebhuyyakkhāyite cāpi, upaḍḍhakkhāyitepi ca;</p>
              <p>Hoti thullaccayāpatti, sese āpatti dukkaṭaṃ.</p>
              <p>13.</p>
              <p>Nimittamattaṃ sesetvā, khāyitepi sarīrake;</p>
              <p>Nimitte methunaṃ tasmiṃ, sevatopi parājayo.</p>
              <p>14.</p>
              <p>Uddhumātādisampatte, sabbatthāpi ca dukkaṭaṃ;</p>
              <p>Khāyitākkhāyitaṃ nāma, sabbaṃ matasarīrake.</p>
              <p>15.</p>
              <p>Chinditvā pana tacchetvā, nimittuppāṭite pana;</p>
              <p>Vaṇasaṅkhepato tasmiṃ, sevaṃ thullaccayaṃ phuse.</p>
              <p>16.</p>
              <p>Tato ^a^M0.0003^ea^^a^V0.0003^ea^ methunarāgena, patitāya nimittato;</p>
              <p>Tāyaṃ upakkamantassa, dukkaṭaṃ maṃsapesiyaṃ.</p>
              <p>17.</p>
              <p>Nakhapiṭṭhippamāṇepi, maṃse nhārumhi vā sati;</p>
              <p>Methunaṃ paṭisevanto, jīvamāne parājito.</p>
              <p>18.</p>
              <p>Kaṇṇacchiddakkhināsāsu, vatthikose vaṇesu vā;</p>
              <p>Aṅgajātaṃ pavesento, rāgā thullaccayaṃ phuse.</p>
              <p>19.</p>
              <p>Avasesasarīrasmiṃ, upakacchūrukādisu;</p>
              <p>Vasā methunarāgassa, sevamānassa dukkaṭaṃ.</p>
              <p>20.</p>
              <p>Assagomahisādīnaṃ, oṭṭhagadrabhadantinaṃ;</p>
              <p>Nāsāsu vatthikosesu, sevaṃ thullaccayaṃ phuse.</p>
              <p>21.</p>
              <p>Tathā sabbatiracchānaṃ, akkhikaṇṇavaṇesupi;</p>
              <p>Avasesasarīresu, sevamānassa dukkaṭaṃ.</p>
              <p>22.</p>
              <p>Tesaṃ allasarīresu, matānaṃ sevato pana;</p>
              <p>Tividhāpi siyāpatti, khettasmiṃ tividhe sati.</p>
              <p>23.</p>
              <p>Bahi methunarāgena, nimittaṃ itthiyā pana;</p>
              <p>Nimittena chupantassa, tassa thullaccayaṃ siyā.</p>
              <p>24.</p>
              <p>Kāyasaṃsaggarāgena, nimittena mukhena vā;</p>
              <p>Nimittaṃ itthiyā tassa, chupato garukaṃ siyā.</p>
              <p>25.</p>
              <p>Tathevobhayarāgena, nimittaṃ purisassapi;</p>
              <p>Nimittena chupantassa, hoti āpatti dukkaṭaṃ.</p>
              <p>26.</p>
              <p>Nimittena nimittaṃ tu, tiracchānagatitthiyā;</p>
              <p>Thullaccayaṃ chupantassa, hoti methunarāgato.</p>
              <p>27.</p>
              <p>Kāyasaṃsaggarāgena, tiracchānagatitthiyā;</p>
              <p>Nimittena nimittassa, chupane dukkaṭaṃ mataṃ.</p>
              <p>28.</p>
              <p>Aṅgajātaṃ pavesetvā, tamāvaṭṭakate mukhe;</p>
              <p>Tatthākāsagataṃ katvā, nīharantassa dukkaṭaṃ.</p>
              <p>29.</p>
              <p>Tathā ^a^M0.0004^ea^ catūhi passehi, itthiyā heṭṭhimattalaṃ;</p>
              <p>Achupantaṃ pavesetvā, nīharantassa dukkaṭaṃ.</p>
              <p>30.</p>
              <p>Uppāṭitoṭṭhamaṃsesu ^a^V0.0004^ea^, bahi nikkhantakesu vā;</p>
              <p>Dantesu vāyamantassa, tassa thullaccayaṃ siyā.</p>
              <p>31.</p>
              <p>Aṭṭhisaṅghaṭṭanaṃ katvā, magge duvidharāgato;</p>
              <p>Sukke muttepi vāmutte, vāyamantassa dukkaṭaṃ.</p>
              <p>32.</p>
              <p>Itthiṃ methunarāgena, āliṅgantassa dukkaṭaṃ;</p>
              <p>Hatthaggāhaparāmāsa-cumbanādīsvayaṃ nayo.</p>
              <p>33.</p>
              <p>Apade ahayo macchā, kapotā dvipadepi ca;</p>
              <p>Godhā catuppade heṭṭhā, vatthu pārājikassime.</p>
              <p>34.</p>
              <p>Sevetukāmatācittaṃ, magge maggappavesanaṃ;</p>
              <p>Idamaṅgadvayaṃ vuttaṃ, paṭhamantimavatthuno.</p>
              <p>35.</p>
              <p>Dukkaṭaṃ paṭhamasseva, sāmantamiti vaṇṇitaṃ;</p>
              <p>Sesānaṃ pana tiṇṇampi, thullaccayamudīritaṃ.</p>
              <p>36.</p>
              <p>‘‘Anāpattī’’ti ñātabbaṃ, ajānantassa bhikkhuno;</p>
              <p>Tathevāsādiyantassa, jānantassādikammino.</p>
              <p>37.</p>
              <p>Vinaye anayūparame parame;</p>
              <p>Sujanassa sukhānayane nayane;</p>
              <p>Paṭu hoti padhānarato na rato;</p>
              <p>Idha yo pana sāramate ramate.</p>
              <p>38.</p>
              <p>Imaṃ hitavibhāvanaṃ bhāvanaṃ;</p>
              <p>Avedi surasambhavaṃ sambhavaṃ;</p>
              <p>Sa mārabaḷisāsane sāsane;</p>
              <p>Samo bhavatupālinā pālinā.</p>
              <p>Iti vinayavinicchaye paṭhamapārājikakathā niṭṭhitā.</p>
            </h4>
          </h3>
          <h3>
            <h3n>Dutiyapārājikakathā</h3n>
            <h4>
              <h4n />
              <p>39.</p>
              <p>Ādiyanto ^a^M0.0005^ea^ harantova-haranto iriyāpathaṃ;</p>
              <p>Vikopento tathā ṭhānā, cāventopi parājito.</p>
              <p>40.</p>
              <p>Tattha ^a^V0.0005^ea^ nānekabhaṇḍānaṃ, pañcakānaṃ vasā pana;</p>
              <p>Avahārā dasevete, viññātabbā vibhāvinā.</p>
              <p>41.</p>
              <p>Sāhatthāṇattiko ceva, nissaggo atthasādhako;</p>
              <p>Dhuranikkhepanañcāti, idaṃ sāhatthapañcakaṃ.</p>
              <p>42.</p>
              <p>Pubbasahapayogo ca, saṃvidāharaṇampi ca;</p>
              <p>Saṅketakammaṃ nemittaṃ, pubbayogādipañcakaṃ.</p>
              <p>43.</p>
              <p>Theyyapasayhaparikappa-paṭicchannakusādikā;</p>
              <p>Avahārā ime pañca, veditabbāva viññunā.</p>
              <p>44.</p>
              <p>Vatthukālagghadese ca, paribhogañca pañcapi;</p>
              <p>Ñatvā etāni kātabbo, paṇḍitena vinicchayo.</p>
              <p>45.</p>
              <p>Dutiyaṃ vāpi kuddālaṃ, piṭakaṃ pariyesato;</p>
              <p>Gacchato theyyacittena, dukkaṭaṃ pubbayogato.</p>
              <p>46.</p>
              <p>Tatthajātakakaṭṭhaṃ vā, lataṃ vā chindato pana;</p>
              <p>Dukkaṭaṃ ubhayatthāpi, vuttaṃ sahapayogato.</p>
              <p>47.</p>
              <p>Pathaviṃ khaṇato vāpi, byūhato paṃsumeva vā;</p>
              <p>Āmasantassa vā kumbhiṃ, hoti āpatti dukkaṭaṃ.</p>
              <p>48.</p>
              <p>Mukhe pāsaṃ pavesetvā, khāṇuke baddhakumbhiyā;</p>
              <p>Bandhanānaṃ vasā ñeyyo, ṭhānabhedo vijānatā.</p>
              <p>49.</p>
              <p>Dve ṭhānāni panekasmiṃ, khāṇuke baddhakumbhiyā;</p>
              <p>Valayaṃ rukkhamūlasmiṃ, pavesetvā katāya vā.</p>
              <p>50.</p>
              <p>Uddharantassa khāṇuṃ vā, chindato saṅkhalimpi vā;</p>
              <p>Thullaccayaṃ tato kumbhiṃ, ṭhānā cāveti ce cuto.</p>
              <p>51.</p>
              <p>Paṭhamaṃ ^a^M0.0006^ea^ pana kumbhiṃ vā, uddharitvā tathā puna;</p>
              <p>Ṭhānā cāveti khāṇuṃ vā, saṅkhaliṃ vāpi so nayo.</p>
              <p>52.</p>
              <p>Ito cito ca ghaṃsanto, mūle sāreti rakkhati;</p>
              <p>Valayaṃ khegataṃ tattha, karontova parājito.</p>
              <p>53.</p>
              <p>Jātaṃ chindati ce rukkhaṃ, dukkaṭaṃ kumbhimatthake;</p>
              <p>Samīpe chindato tassa, pācittiyamatatthajaṃ.</p>
              <p>54.</p>
              <p>Antokumbhigataṃ ^a^V0.0006^ea^ bhaṇḍaṃ, phandāpeti sace pana;</p>
              <p>Apabyūheti tattheva, tassa thullaccayaṃ siyā.</p>
              <p>55.</p>
              <p>Haranto kumbhiyā bhaṇḍaṃ, muṭṭhiṃ chindati attano;</p>
              <p>Bhājane vā gataṃ katvā, hoti bhikkhu parājito.</p>
              <p>56.</p>
              <p>Hāraṃ vā pana pāmaṅgaṃ, suttāruḷhaṃ tu kumbhiyā;</p>
              <p>Phandāpeti yathāvatthuṃ, ṭhānā cāveti ce cuto.</p>
              <p>57.</p>
              <p>Sappiādīsu yaṃ kiñci, pivato pādapūraṇaṃ;</p>
              <p>Ekeneva payogena, pītamatte parājayo.</p>
              <p>58.</p>
              <p>Katvāva dhuranikkhepaṃ, pivantassa punappunaṃ;</p>
              <p>Sakalampi ca taṃ kumbhiṃ, pivato na parājayo.</p>
              <p>59.</p>
              <p>Sace khipati yaṃ kiñci, bhaṇḍakaṃ telakumbhiyaṃ;</p>
              <p>Taṃ pādagghanakaṃ telaṃ, dhuvaṃ pivati tāvade.</p>
              <p>60.</p>
              <p>Hatthato muttamatteva, theyyacitto vinassati;</p>
              <p>Āviñjetvāpi vā kumbhiṃ, telaṃ gāḷeti ce tathā.</p>
              <p>61.</p>
              <p>Telassākiraṇaṃ ñatvā, khittaṃ rittāya kumbhiyā;</p>
              <p>Pītaṃ telañca taṃ bhaṇḍaṃ, uddharantova dhaṃsito.</p>
              <p>62.</p>
              <p>Tattheva bhindato telaṃ, chaḍḍentassa tatheva ca;</p>
              <p>Jhāpentassa abhogaṃ vā, karontassa ca dukkaṭaṃ.</p>
              <p>Bhūmaṭṭhakathā.</p>
              <p>63.</p>
              <p>Ṭhapitaṃ ^a^M0.0007^ea^ pattharitvā ca, sāṭakattharaṇādikaṃ;</p>
              <p>Veṭhetvā uddharantassa, mutte ṭhānā parābhavo.</p>
              <p>64.</p>
              <p>Orimantena vā phuṭṭha-mokāsaṃ pārimantato;</p>
              <p>Pārājikamatikkante, kaḍḍhato ujukampi vā.</p>
              <p>Thalaṭṭhakathā.</p>
              <p>65.</p>
              <p>Purato mukhatuṇḍañca, kalāpaggañca pacchato;</p>
              <p>Dvīsu passesu pakkhanto, heṭṭhā pādanakhā tathā.</p>
              <p>66.</p>
              <p>Uddhañcāpi ^a^V0.0007^ea^ sikhagganti, gagane gacchato pana;</p>
              <p>Morassa cha paricchedā, veditabbā vibhāvinā.</p>
              <p>67.</p>
              <p>Bhikkhu ‘‘sassāmikaṃ moraṃ, gahessāmī’’ti khegataṃ;</p>
              <p>Hatthaṃ vāpi pasāreti, purato vāssa tiṭṭhati.</p>
              <p>68.</p>
              <p>Moropi gagane pakkhe, cāreti na ca gacchati;</p>
              <p>Dukkaṭaṃ gamanacchede, āmasantassa ceva taṃ.</p>
              <p>69.</p>
              <p>Ṭhānā moramamocento, phandāpeti sace pana;</p>
              <p>Evaṃ phandāpane tassa, thullaccayamudīritaṃ.</p>
              <p>70.</p>
              <p>Aggahetvā gahetvā vā, hatthena pana attano;</p>
              <p>Ṭhānā cāveti ce moraṃ, sayaṃ ṭhānā cuto siyā.</p>
              <p>71.</p>
              <p>Phuṭṭhokāsaṃ mukhaggena, kalāpaggena vā pana;</p>
              <p>Kalāpaggena vā phuṭṭhaṃ, mukhatuṇḍena bhikkhu ce.</p>
              <p>72.</p>
              <p>Atikkāmeyya yo moraṃ, ṭhānā cāveti nāma so;</p>
              <p>Eseva ca nayo pāda-sikhāpakkhesu dīpito.</p>
              <p>73.</p>
              <p>Gagane pana gacchanto, kare moro nilīyati;</p>
              <p>Taṃ kareneva cārento, phandāpetīti vuccati.</p>
              <p>74.</p>
              <p>Sace ^a^M0.0008^ea^ gaṇhāti taṃ moraṃ, itarena karena so;</p>
              <p>Cāvitattā pana ṭhānā, bhikkhu ṭhānā cuto siyā.</p>
              <p>75.</p>
              <p>Itaraṃ pana morassa, upaneti sace karaṃ;</p>
              <p>Na doso tattha uḍḍetvā, sayameva nilīyati.</p>
              <p>76.</p>
              <p>Disvā aṅge nilīnaṃ taṃ, theyyacittena gacchato;</p>
              <p>Pāde thullaccayaṃ hoti, dutiye ca parājayo.</p>
              <p>77.</p>
              <p>Bhūmiyaṃ ṭhitamorassa, tīṇi ṭhānāni paṇḍito;</p>
              <p>Pādānañca kalāpassa, vasena paridīpaye.</p>
              <p>78.</p>
              <p>Tato kesaggamattampi, moraṃ pathavito pana;</p>
              <p>Hoti pārājikaṃ tassa, ukkhipantassa bhikkhuno.</p>
              <p>79.</p>
              <p>Chijjamānaṃ suvaṇṇādiṃ, patte patati ce pana;</p>
              <p>Hatthena uddharantassa, tassa pārājikaṃ siyā.</p>
              <p>80.</p>
              <p>Sace ^a^V0.0008^ea^ anuddharitvāva, theyyacittena gacchati;</p>
              <p>Dutiye padavārasmiṃ, pārājikamudīraye.</p>
              <p>81.</p>
              <p>Eseva ca nayo ñeyyo, hatthe vattheva matthake;</p>
              <p>Taṃ taṃ tassa bhave ṭhānaṃ, yattha yattha patiṭṭhitaṃ.</p>
              <p>Ākāsaṭṭhakathā.</p>
              <p>82.</p>
              <p>Theyyacittena yaṃ kiñci, mañcapīṭhādisuṭṭhitaṃ;</p>
              <p>Āmāsampi anāmāsaṃ, āmasantassa dukkaṭaṃ.</p>
              <p>83.</p>
              <p>Saṃharitvā sace vaṃse, ṭhapitaṃ hoti cīvaraṃ;</p>
              <p>Katvā punorato bhogaṃ, tathā antañca pārato.</p>
              <p>84.</p>
              <p>Cīvarena phuṭṭhokāso, ṭhānaṃ tassa pavuccati;</p>
              <p>Na tu cīvaravaṃso so, hotīti sakalo mato.</p>
              <p>85.</p>
              <p>Orimantena ^a^M0.0009^ea^ okāsaṃ, phuṭṭhaṃ tamitarena vā;</p>
              <p>Itarenapi vā phuṭṭhaṃ, orimantena vā puna.</p>
              <p>86.</p>
              <p>Dakkhiṇantena phuṭṭhaṃ vā, vāmantenitarena vā;</p>
              <p>Vāmantena phuṭṭhaṭṭhānaṃ, atikkāmayato cuti.</p>
              <p>87.</p>
              <p>Uddhaṃ vā ukkhipantassa, cīvaraṃ pana vaṃsato;</p>
              <p>Kesaggamatte ukkhitte, tassa pārājikaṃ bhave.</p>
              <p>88.</p>
              <p>Rajjukena ca bandhitvā, ṭhapitaṃ pana cīvaraṃ;</p>
              <p>Thullaccayaṃ vimocento, mutte pārājikaṃ phuse.</p>
              <p>89.</p>
              <p>Veṭhetvā ṭhapitaṃ vaṃse, nibbeṭhentassa bhikkhuno;</p>
              <p>Valayaṃ chindato vāpi, mocentassapyayaṃ nayo.</p>
              <p>90.</p>
              <p>Cīvarassa pasāretvā, ṭhapitassa hi vaṃsake;</p>
              <p>Saṃharitvā tu nikkhitte, cīvare viya nicchayo.</p>
              <p>91.</p>
              <p>Sikkāya pakkhipitvā yaṃ, laggitaṃ hoti bhaṇḍakaṃ;</p>
              <p>Sikkāto taṃ haranto vā, saha sikkāya vā cuto.</p>
              <p>92.</p>
              <p>Kuntādiṃ nāgadantesu, ṭhitesu paṭipāṭiyā;</p>
              <p>Agge vā pana bunde vā, gahetvā parikaḍḍhato.</p>
              <p>93.</p>
              <p>Pārājikaṃ ^a^V0.0009^ea^ phuṭṭhokāsaṃ, atikkāmayato siyā;</p>
              <p>Ujukaṃ ukkhipantassa, kesaggena parājayo.</p>
              <p>94.</p>
              <p>Pākārābhimukho ṭhatvā, ākaḍḍhati sace pana;</p>
              <p>Orimantaphuṭṭhokāsa-mitarantaccaye cuto.</p>
              <p>95.</p>
              <p>Tatheva parato tassa, pellentassāpi bhikkhuno;</p>
              <p>Bhittiṃ pana ca nissāya, ṭhapitepi ayaṃ nayo.</p>
              <p>96.</p>
              <p>Cālentassa ca tālassa, phalaṃ vatthu hi pūrati;</p>
              <p>Yenassa bandhanā mutte, tasmiṃ pārājikaṃ bhave.</p>
              <p>97.</p>
              <p>Piṇḍiṃ ^a^M0.0010^ea^ chindati tālassa, sace pārājikaṃ siyā;</p>
              <p>Eseva ca nayo sesa-rukkhapupphaphalesupi.</p>
              <p>Vehāsaṭṭhakathā.</p>
              <p>98.</p>
              <p>Gacchato hi nidhiṭṭhānaṃ, padavārena dukkaṭaṃ;</p>
              <p>Udake pana gambhīre, tathā nimujjanādisu.</p>
              <p>99.</p>
              <p>Tatthajātakapupphesu, yena pupphena pūrati;</p>
              <p>Vatthu taṃ chindato pupphaṃ, tassa pārājikaṃ vade.</p>
              <p>100.</p>
              <p>Ekanāḷassa vā passe, vāko uppalajātiyā;</p>
              <p>Na chijjati tato yāva, tāva naṃ parirakkhati.</p>
              <p>101.</p>
              <p>Sāmikeheva pupphesu, chinditvā ṭhapitesupi;</p>
              <p>Pubbe vuttanayeneva, veditabbo vinicchayo.</p>
              <p>102.</p>
              <p>Bhārabaddhāni pupphāni, chasvākāresu kenaci;</p>
              <p>Ākārena sace tāni, ṭhānā cāveti nassati.</p>
              <p>103.</p>
              <p>Ṭhapitaṃ pana pupphānaṃ, kalāpaṃ jalapiṭṭhiyaṃ;</p>
              <p>Cāletvā udakaṃ puppha-ṭṭhānā cāveti ce cuto.</p>
              <p>104.</p>
              <p>Parikappeti ce ‘‘ettha, gahessāmī’’ti rakkhati;</p>
              <p>Uddharanto gataṭṭhānā, bhaṭṭho nāma pavuccati.</p>
              <p>105.</p>
              <p>Accuggatassa taṃ ṭhānaṃ, jalato sakalaṃ jalaṃ;</p>
              <p>Uppāṭetvā tato pupphaṃ, ujumuddharato pana.</p>
              <p>106.</p>
              <p>Nāḷante ^a^V0.0010^ea^ jalato mutta-matte pārājikaṃ bhave;</p>
              <p>Amutte jalato tasmiṃ, thullaccayamudīritaṃ.</p>
              <p>107.</p>
              <p>Pupphe gahetvā nāmetvā, uppāṭeti sace pana;</p>
              <p>Na tassa udakaṃ ṭhānaṃ, naṭṭho uppāṭitakkhaṇe.</p>
              <p>108.</p>
              <p>Yo ^a^M0.0011^ea^ hi sassāmike macche, theyyacittena gaṇhati;</p>
              <p>Baḷisenapi jālena, hatthena kuminena vā.</p>
              <p>109.</p>
              <p>Tassevaṃ gaṇhato vatthu, yena macchena pūrati;</p>
              <p>Tasmiṃ uddhaṭamattasmiṃ, jalā hoti parājayo.</p>
              <p>110.</p>
              <p>Ṭhānaṃ salilajānañhi, kevalaṃ sakalaṃ jalaṃ;</p>
              <p>Salilaṭṭhaṃ vimocento, jalā pārājiko bhave.</p>
              <p>111.</p>
              <p>Nīrato uppatitvā yo, tīre patati vārijo;</p>
              <p>Gaṇhato taṃ panāpattiṃ, bhaṇḍagghena viniddise.</p>
              <p>112.</p>
              <p>Māraṇatthāya macchānaṃ, taḷāke nadiyāpi vā;</p>
              <p>Ninne macchavisaṃ nāma, pakkhipitvā gate pana.</p>
              <p>113.</p>
              <p>Pacchā macchavisaṃ macchā, khāditvā pilavanti ce;</p>
              <p>Pārājikaṃ mate macche, theyyacittena gaṇhato.</p>
              <p>114.</p>
              <p>Paṃsukūlikasaññāya, na doso koci gaṇhato;</p>
              <p>Sāmikesvāharantesu, bhaṇḍadeyyamudīritaṃ.</p>
              <p>115.</p>
              <p>Gahetvā sāmikā macche, sace yanti nirālayā;</p>
              <p>Gaṇhato pana te sese, theyyacittena dukkaṭaṃ.</p>
              <p>116.</p>
              <p>Amatesu anāpattiṃ, vadanti vinayaññuno;</p>
              <p>Eseva ca nayo sese, kacchapādimhi vārije.</p>
              <p>Udakaṭṭhakathā.</p>
              <p>117.</p>
              <p>‘‘Nāvaṃ nāvaṭṭhaṃ vā bhaṇḍaṃ, thenetvā gaṇhissāmī’’ti;</p>
              <p>Pāduddhāre dosā vuttā, bhikkhussevaṃ gacchantassa.</p>
              <p>118.</p>
              <p>Baddhāya ^a^M0.0012^ea^ nāvāya hi caṇḍasote;</p>
              <p>Ṭhānaṃ mataṃ bandhanamekameva;</p>
              <p>Bhikkhussa ^a^V0.0011^ea^ tasmiṃ muttamatte;</p>
              <p>Pārājikaṃ tassa vadanti dhīrā.</p>
              <p>119.</p>
              <p>Niccale udake nāva-mabandhanamavaṭṭhitaṃ;</p>
              <p>Purato pacchato vāpi, passato vāpi kaḍḍhato.</p>
              <p>120.</p>
              <p>Ekenantena samphuṭṭha-mokāsamitarena taṃ;</p>
              <p>Atikkāmayato nāvaṃ, tassa pārājikaṃ siyā.</p>
              <p>121. Tathā –</p>
              <p>Uddhaṃ kesaggamattampi, udakamhā vimocite;</p>
              <p>Adhonāvātalaṃ tena, phuṭṭhañca mukhavaṭṭiyā.</p>
              <p>122.</p>
              <p>Bandhitvā pana yā tīre, ṭhapitā niccale jale;</p>
              <p>Bandhanañca ṭhitokāso, ṭhānaṃ tassā dvidhā mataṃ.</p>
              <p>123.</p>
              <p>Hoti thullaccayaṃ pubbaṃ, bandhanassa vimocane;</p>
              <p>Pacchā kenacupāyena, ṭhānā cāveti ce cuto.</p>
              <p>124.</p>
              <p>Cāvetvā paṭhamaṃ ṭhānā, pacchā bandhanamocane;</p>
              <p>Eseva ca nayo vutto, theyyacittassa bhikkhuno.</p>
              <p>125.</p>
              <p>Ussāretvā nikujjitvā, ṭhapitāya thale pana;</p>
              <p>Phuṭṭhokāsova hi ṭhānaṃ, nāvāya mukhavaṭṭiyā.</p>
              <p>126.</p>
              <p>Ñeyyo ṭhānaparicchedo;</p>
              <p>Ākāreheva pañcahi;</p>
              <p>Yato kutoci cāvento;</p>
              <p>Hoti pārājiko naro.</p>
              <p>127.</p>
              <p>Eseva ca nayo ñeyyo, nāvāyukkujjitāyapi;</p>
              <p>Ṭhapitāyapi nāvāya, ghaṭikānaṃ tathūpari.</p>
              <p>128.</p>
              <p>Theyyā ^a^M0.0013^ea^ titthe ṭhitaṃ nāvaṃ, āruhitvā sace pana;</p>
              <p>Arittena phiyenāpi, pājentassa parājayo.</p>
              <p>129.</p>
              <p>Sace chattaṃ paṇāmetvā, ussāpetvāva cīvaraṃ;</p>
              <p>Laṅkārasadisaṃ katvā, gaṇhāpeti samīraṇaṃ.</p>
              <p>130.</p>
              <p>Āgamma ^a^V0.0012^ea^ balavā vāto, nāvaṃ harati ce pana;</p>
              <p>Vāteneva haṭā nāvā, na doso koci vijjati.</p>
              <p>131.</p>
              <p>Sayameva ca yaṃ kiñci, gāmatitthamupāgataṃ;</p>
              <p>Acāventova taṃ ṭhānā, kiṇitvā ce palāyati.</p>
              <p>132.</p>
              <p>Avahāro na bhikkhussa, bhaṇḍadeyyamudīritaṃ;</p>
              <p>Sayameva ca gacchantiṃ, ṭhānā cāveti ce cuto.</p>
              <p>Nāvaṭṭhakathā.</p>
              <p>133.</p>
              <p>Yānaṃ nāma ratho vayhaṃ, sakaṭaṃ sandamānikā;</p>
              <p>Yānaṃ avaharissāmi, yānaṭṭhamiti vā pana.</p>
              <p>134.</p>
              <p>Gacchato dukkaṭaṃ vuttaṃ, dutiyaṃ pariyesato;</p>
              <p>Ṭhānā cāvanayogasmiṃ, vijjamāne parājayo.</p>
              <p>135.</p>
              <p>Yānassa dukayuttassa, dasa ṭhānāni dīpaye;</p>
              <p>Yānaṃ pājayato tassa, nisīditvā dhure pana.</p>
              <p>136.</p>
              <p>Thullaccayaṃ tu goṇānaṃ, pāduddhāre viniddise;</p>
              <p>Cakkānañhi ṭhitokāsa-matikkante parābhavo.</p>
              <p>137.</p>
              <p>Ayuttakassāpi ca yānakassa, dhurenupatthambhaniyaṃ ṭhitassa;</p>
              <p>Vasenupatthambhanicakkakānaṃ, ṭhānāni tīṇeva bhavanti tassa.</p>
              <p>138.</p>
              <p>Tathā dhurena dārūnaṃ, upariṭṭhapitassa ca;</p>
              <p>Bhūmiyampi dhureneva, tatheva ṭhapitassa ca.</p>
              <p>139.</p>
              <p>Purato ^a^M0.0014^ea^ pacchato vāpi, ṭhānā cāveti ce pana;</p>
              <p>Thullaccayaṃ tu tiṇṇampi, ṭhānā cāve parājayo.</p>
              <p>140.</p>
              <p>Apanetvāna cakkāni, akkhānaṃ sīsakehi tu;</p>
              <p>Ṭhitassūpari dārūnaṃ, ṭhānāni dve viniddise.</p>
              <p>141.</p>
              <p>Kaḍḍhanto ukkhipanto vā, phuṭṭhokāsaccaye cuto;</p>
              <p>Ṭhapitassa panaññassa, bhūmiyaṃ yassa kassaci.</p>
              <p>142.</p>
              <p>Akkhuddhīnaṃ dhurassāti, pañca ṭhānāni dīpaye;</p>
              <p>Uddhīsu vā gahetvā taṃ, ṭhānā cāveti ce cuto.</p>
              <p>143.</p>
              <p>Ṭhapitassa ^a^V0.0013^ea^ hi cakkassa, nābhiyā pana bhūmiyaṃ;</p>
              <p>Ekameva siyā ṭhānaṃ, paricchedopi pañcadhā.</p>
              <p>144.</p>
              <p>Phusitvā yaṃ ṭhitaṃ bhūmiṃ, nemipassena nābhiyā;</p>
              <p>Ṭhānāni dve bhavantassa, naṭṭho tesamatikkame.</p>
              <p>145.</p>
              <p>Disvā yānamanārakkhaṃ, paṭipannaṃ mahāpathe;</p>
              <p>Āruhitvā acodetvā, kiṇitvā yāti vaṭṭati.</p>
              <p>Yānaṭṭhakathā.</p>
              <p>146.</p>
              <p>Sīsakkhandhakaṭolamba-vasā bhāro catubbidho;</p>
              <p>Tattha sīsagataṃ bhāraṃ, āmasantassa dukkaṭaṃ.</p>
              <p>147.</p>
              <p>Ito cito ca ghaṃsanto, theyyacittena yo pana;</p>
              <p>Sirasmiṃyeva sāreti, tassa thullaccayaṃ siyā.</p>
              <p>148.</p>
              <p>Khandhaṃ oropite bhāre, tassa pārājikaṃ mataṃ;</p>
              <p>Sīsato kesamattampi, mocentopi parājito.</p>
              <p>149.</p>
              <p>Bhāraṃ pathaviyaṃ kiñci, ṭhapetvā suddhamānaso;</p>
              <p>Pacchā taṃ theyyacittena, uddharanto parājito.522</p>
              <p>150.</p>
              <p>Ettha ^a^M0.0015^ea^ vuttanayeneva, sesesupi asesato;</p>
              <p>Bhāresu matisārena, veditabbo vinicchayo.</p>
              <p>Bhāraṭṭhakathā.</p>
              <p>151.</p>
              <p>Dukkaṭaṃ muninā vuttaṃ, ārāmaṃ abhiyuñjato;</p>
              <p>Parājeti paraṃ dhammaṃ, caranto ce parājito.522</p>
              <p>152.</p>
              <p>Vimatiṃ janayantassa, tassa thullaccayaṃ siyā;</p>
              <p>Parajjati sayaṃ dhammaṃ, caranto yopi tassa ca.</p>
              <p>153.</p>
              <p>Sāmino dhuranikkhepe, ‘‘na dassāmī’’ti cattano;</p>
              <p>Pārājikaṃ bhave tassa, sabbesaṃ kūṭasakkhinaṃ.</p>
              <p>Ārāmaṭṭhakathā.</p>
              <p>154.</p>
              <p>Vihāraṃ ^a^V0.0014^ea^ saṅghikaṃ kiñci, acchinditvāna gaṇhituṃ;</p>
              <p>Sabbesaṃ dhuranikkhepā-bhāvatova na sijjhati.</p>
              <p>Vihāraṭṭhakathā.</p>
              <p>155.</p>
              <p>Sīsāni sāliādīnaṃ, nirumbhitvāna gaṇhato;</p>
              <p>Asitena ca lāyitvā, chinditvā vā karena ca.</p>
              <p>156.</p>
              <p>Yasmiṃ bījepi vā vatthu, sīse pūreti muṭṭhiyaṃ;</p>
              <p>Bandhanā mocite tasmiṃ, tassa pārājikaṃ bhave.</p>
              <p>157.</p>
              <p>Acchinno pana daṇḍo vā, taco vā appamattako;</p>
              <p>Vīhināḷampi vā dīghaṃ, anikkhantova rakkhati.</p>
              <p>158.</p>
              <p>Sace ^a^M0.0016^ea^ so parikappeti, ‘‘madditvā panidaṃ ahaṃ;</p>
              <p>Papphoṭetvā ito sāraṃ, gaṇhissāmī’’ti rakkhati.</p>
              <p>159.</p>
              <p>Maddanuddharaṇe natthi, doso papphoṭanepi vā;</p>
              <p>Attano bhājanagataṃ, karontassa parājayo.</p>
              <p>160.</p>
              <p>Jānaṃ kesaggamattampi, pathaviṃ parasantakaṃ;</p>
              <p>Theyyacittena ce khīlaṃ, saṅkāmeti parājayo.</p>
              <p>161.</p>
              <p>Tañca kho sāmikānaṃ tu, dhuranikkhepane sati;</p>
              <p>Anagghā bhūmi nāmesā, tasmā evamudīritaṃ.</p>
              <p>162.</p>
              <p>Gahetabbā sace hoti, dvīhi khīlehi yā pana;</p>
              <p>Ādo thullaccayaṃ tesu, dutiyeva parājayo.</p>
              <p>163.</p>
              <p>Ñāpetukāmo yo bhikkhu, ‘‘mamedaṃ santaka’’nti ca;</p>
              <p>Rajjuṃ vāpi pasāreti, yaṭṭhiṃ pāteti dukkaṭaṃ.</p>
              <p>164.</p>
              <p>Yehi dvīhi payogehi, attano santakaṃ siyā;</p>
              <p>Ādo thullaccayaṃ tesu, dutiye ca parājayo.</p>
              <p>Khettaṭṭhakathā.</p>
              <p>165.</p>
              <p>Khette vuttanayeneva, vatthuṭṭhassa vinicchayo;</p>
              <p>Gāmaṭṭhepi ca vattabbaṃ, apubbaṃ natthi kiñcipi.</p>
              <p>Vatthuṭṭhagāmaṭṭhakathā.</p>
              <p>166.</p>
              <p>Tiṇaṃ ^a^V0.0015^ea^ vā pana paṇṇaṃ vā, lataṃ vā kaṭṭhameva vā;</p>
              <p>Bhaṇḍaggheneva kātabbo, gaṇhanto tatthajātakaṃ.</p>
              <p>167.</p>
              <p>Mahagghe pana rukkhasmiṃ, chinnamattepi nassati;</p>
              <p>Tacchetvā ṭhapito rukkho, gahetabbo na kocipi.</p>
              <p>168.</p>
              <p>Chinditvā ^a^M0.0017^ea^ ṭhapitaṃ mūle, rukkhamaddhagataṃ pana;</p>
              <p>‘‘Chaḍḍito sāmikehī’’ti, gahetuṃ pana vaṭṭati.</p>
              <p>169.</p>
              <p>Lakkhaṇe challiyonaddhe, na doso koci gaṇhato;</p>
              <p>Ajjhāvutthaṃ kataṃ vāpi, vinassantañca gaṇhato.</p>
              <p>170.</p>
              <p>Yo cārakkhaṭṭhānaṃ patvā, katvā kammaṭṭhānādīni;</p>
              <p>Citte cintento vā aññaṃ, bhaṇḍadeyyaṃ hotevassa.</p>
              <p>171.</p>
              <p>Varāhabyagghacchataracchakādito;</p>
              <p>Upaddavā muccitukāmatāya yo;</p>
              <p>Tatheva taṃ ṭhānamatikkameti ce;</p>
              <p>Na koci doso pana bhaṇḍadeyyakaṃ.</p>
              <p>172.</p>
              <p>Idamārakkhaṇaṭṭhānaṃ, garukaṃ suṅkaghātato;</p>
              <p>Tasmā dukkaṭamuddiṭṭhaṃ, tamanokkamma gacchato.</p>
              <p>173.</p>
              <p>Etaṃ pariharantassa, theyyacittena satthunā;</p>
              <p>Pārājikamanuddiṭṭhaṃ, ākāsenāpi gacchato.</p>
              <p>174.</p>
              <p>Tasmā ettha visesena, satisampannacetasā;</p>
              <p>Appamattena hotabbaṃ, piyasīlena bhikkhunā.</p>
              <p>Araññaṭṭhakathā.</p>
              <p>175.</p>
              <p>Toyadullabhakālasmiṃ, bhājane gopitaṃ jalaṃ;</p>
              <p>Āviñjitvā pavesetvā, chiddaṃ katvāpi vā tathā.</p>
              <p>176.</p>
              <p>Vāpiyaṃ vā taḷāke vā, bhājanaṃ attano pana;</p>
              <p>Gaṇhantassa pavesetvā, bhaṇḍagghena viniddise.</p>
              <p>177.</p>
              <p>Chindato mariyādaṃ tu, adinnādānapubbato;</p>
              <p>Bhūtagāmena saddhimpi, dukkaṭaṃ paridīpitaṃ.</p>
              <p>178.</p>
              <p>Anto ^a^M0.0018^ea^^a^V0.0016^ea^ ṭhatvā bahi ṭhatvā, chindanto ubhayatthapi;</p>
              <p>Bahiantena kātabbo, antoantena majjhato.</p>
              <p>Udakakathā.</p>
              <p>179.</p>
              <p>Vārena sāmaṇerā yaṃ, dantakaṭṭhamaraññato;</p>
              <p>Ānetvācariyānampi, āharanti sace pana.</p>
              <p>180.</p>
              <p>Chinditvā yāva saṅghassa, na niyyādenti te pana;</p>
              <p>Ābhataṃ tāva taṃ sabbaṃ, tesameva ca santakaṃ.</p>
              <p>181.</p>
              <p>Tasmā taṃ theyyacittena, gaṇhantassa ca bhikkhuno;</p>
              <p>Garubhaṇḍañca saṅghassa, bhaṇḍagghena parābhavo.</p>
              <p>182.</p>
              <p>Yadā niyyāditaṃ tehi, tato paṭṭhāya saṅghikaṃ;</p>
              <p>Gaṇhantassāpi theyyāya, avahāro na vijjati.</p>
              <p>183.</p>
              <p>Arakkhattā yathāvuḍḍha-mabhājetabbatopi ca;</p>
              <p>Sabbasādhāraṇattā ca, aññaṃ viya na hotidaṃ.</p>
              <p>Dantakaṭṭhakathā.</p>
              <p>184.</p>
              <p>Aggiṃ vā deti satthena, ākoṭeti samantato;</p>
              <p>Ākoṭeti visaṃ vāpi, maṇḍūkaṇṭakanāmakaṃ.</p>
              <p>185.</p>
              <p>Yena vā tena vā rukkho, vinassati ca ḍayhati;</p>
              <p>Sabbattha bhikkhuno tassa, bhaṇḍadeyyaṃ pakāsitaṃ.</p>
              <p>Vanappatikathā.</p>
              <p>186.</p>
              <p>Sīsato kaṇṇato vāpi, gīvato hatthatopi vā;</p>
              <p>Chinditvā vāpi mocetvā, gaṇhato theyyacetasā.</p>
              <p>187.</p>
              <p>Hoti ^a^M0.0019^ea^ mocitamattasmiṃ, sīsādīhi parājayo;</p>
              <p>Thullaccayaṃ karontassa, ākaḍḍhanavikaḍḍhanaṃ.</p>
              <p>188.</p>
              <p>Hatthā anīharitvāva, valayaṃ kaṭakampi vā;</p>
              <p>Aggabāhuñca ghaṃsanto, cāreti aparāparaṃ.</p>
              <p>189.</p>
              <p>Tamākāsagataṃ ^a^V0.0017^ea^ coro, karoti yadi rakkhati;</p>
              <p>Saviññāṇakato mūle, valayaṃva na hotidaṃ.</p>
              <p>190.</p>
              <p>Nivatthaṃ pana vatthaṃ yo, acchindati parassa ce;</p>
              <p>Paropi pana lajjāya, sahasā taṃ na muñcati.</p>
              <p>191.</p>
              <p>Ākaḍḍhati ca coropi, so paro tāva rakkhati;</p>
              <p>Parassa hatthato vatthe, muttamatte parājayo.</p>
              <p>192.</p>
              <p>Sabhaṇḍahārakaṃ bhaṇḍaṃ, nentassa paṭhame pade;</p>
              <p>Thullaccayamatikkante, dutiyeva cuto siyā.</p>
              <p>193.</p>
              <p>Pātāpeti sace bhaṇḍaṃ, tajjetvā theyyacetano;</p>
              <p>Parassa hatthato bhaṇḍe, muttamatte parājayo.</p>
              <p>194.</p>
              <p>Athāpi parikappetvā, pātāpeti va yo pana;</p>
              <p>Tassa pātāpane vuttaṃ, dukkaṭāmasanepi ca.</p>
              <p>195.</p>
              <p>Phandāpeti yathāvatthuṃ, ṭhānā cāveti ce cuto;</p>
              <p>‘‘Tiṭṭha tiṭṭhā’’ti vadato, na doso chaḍḍitepi ca.</p>
              <p>196.</p>
              <p>Āgantvā theyyacittena, pacchā taṃ gaṇhato siyā;</p>
              <p>Pārājikaṃ taduddhāre, sālaye sāmike gate.</p>
              <p>197.</p>
              <p>Gaṇhato sakasaññāya, gahaṇe pana rakkhati;</p>
              <p>Bhaṇḍadeyyaṃ tathā paṃsu-kūlasaññāya gaṇhato.</p>
              <p>198.</p>
              <p>‘‘Tiṭṭha ^a^M0.0020^ea^ tiṭṭhā’’ti vutto ca, chaḍḍetvā pana bhaṇḍakaṃ;</p>
              <p>Katvāva dhuranikkhepaṃ, bhīto corā palāyati.</p>
              <p>199.</p>
              <p>Gaṇhato theyyacittena, uddhāre dukkaṭaṃ puna;</p>
              <p>Dātabbamāharāpente, adentassa parājayo.</p>
              <p>200.</p>
              <p>‘‘Kasmā? Tassa payogena, chaḍḍitattā’’ti sādaraṃ;</p>
              <p>^b^Mahāaṭṭhakathāyaṃ^eb^ tu, vuttamaññāsu nāgataṃ.</p>
              <p>Haraṇakathā.</p>
              <p>201.</p>
              <p>Sampajānamusāvādaṃ, ‘‘na gaṇhāmī’’ti bhāsato;</p>
              <p>Adinnādānapubbattā, dukkaṭaṃ hoti bhikkhuno.</p>
              <p>202.</p>
              <p>‘‘Raho ^a^V0.0018^ea^ mayā panetassa, ṭhapitaṃ kiṃ nu dassati’’;</p>
              <p>Iccevaṃ vimatuppāde, tassa thullaccayaṃ siyā.</p>
              <p>203.</p>
              <p>Tasmiṃ dāne nirussāhe, paro ce nikkhipe dhuraṃ;</p>
              <p>Ubhinnaṃ dhuranikkhepe, bhikkhu hoti parājito.</p>
              <p>204.</p>
              <p>Cittenādātukāmova, ‘‘dassāmī’’ti mukhena ce;</p>
              <p>Vadato dhuranikkhepe, sāmino hi parājayo.</p>
              <p>Upanidhikathā.</p>
              <p>205.</p>
              <p>Suṅkaghātassa antova, ṭhatvā pāteti ce bahi;</p>
              <p>Dhuvaṃ patati ce hatthā, muttamatte parājayo.</p>
              <p>206.</p>
              <p>Taṃ rukkhe khāṇuke vāpi, hutvā paṭihataṃ puna;</p>
              <p>Vātukkhittampi vā anto, sace patati rakkhati.</p>
              <p>207.</p>
              <p>Patitvā ^a^M0.0021^ea^ bhūmiyaṃ pacchā, vaṭṭantaṃ pana bhaṇḍakaṃ;</p>
              <p>Sace pavisatyantova, tassa pārājikaṃ siyā.</p>
              <p>208.</p>
              <p>Ṭhatvā ṭhatvā pavaṭṭantaṃ, paviṭṭhaṃ ce parājayo;</p>
              <p>Atiṭṭhamānaṃ vaṭṭitvā, paviṭṭhaṃ pana rakkhati.</p>
              <p>209.</p>
              <p>Iti vuttaṃ daḷhaṃ katvā, ^b^kurundaṭṭhakathā^eb^disu;</p>
              <p>Sārato taṃ gahetabbaṃ, yuttaṃ viya ca dissati.</p>
              <p>210.</p>
              <p>Sayaṃ vā yadi vaṭṭeti, vaṭṭāpeti parena vā;</p>
              <p>Aṭṭhatvā vaṭṭamānaṃ taṃ, gataṃ nāsakaraṃ siyā.</p>
              <p>211.</p>
              <p>Ṭhatvā ṭhatvā sace anto, bahi gacchati rakkhati;</p>
              <p>Ṭhapite suddhacittena, sayaṃ vaṭṭati vaṭṭati.</p>
              <p>212.</p>
              <p>Gacchante pana yāne vā, gaje vā taṃ ṭhapeti ce;</p>
              <p>Bahi nīharaṇatthāya, nāvahāropi nīhaṭe.</p>
              <p>213.</p>
              <p>Ṭhapite ṭhitayāne vā, payogena vinā gate;</p>
              <p>Satipi theyyacittasmiṃ, avahāro na vijjati.</p>
              <p>214.</p>
              <p>Sace pājeti taṃ yānaṃ, ṭhapetvā yānake maṇiṃ;</p>
              <p>Siyā pārājikaṃ tassa, sīmātikkamane pana.</p>
              <p>215.</p>
              <p>Suṅkaṭṭhāne ^a^V0.0019^ea^ mataṃ suṅkaṃ, gantuṃ datvāva vaṭṭati;</p>
              <p>Seso idha kathāmaggo, araññaṭṭhakathāsamo.</p>
              <p>Suṅkaghātakathā.</p>
              <p>216.</p>
              <p>^b^Antojātaṃ dhanakkītaṃ,^eb^ dinnaṃ vā pana kenaci;</p>
              <p>Dāsaṃ ^b^karamarānītaṃ,^eb^ harantassa parājayo.</p>
              <p>217.</p>
              <p>Bhujissaṃ vā harantassa, mānusaṃ mātarāpi vā;</p>
              <p>Pitarāṭhapitaṃ vāpi, avahāro na vijjati.</p>
              <p>218.</p>
              <p>Taṃ ^a^M0.0022^ea^ palāpetukāmova, ukkhipitvā bhujehi vā;</p>
              <p>Taṃ ṭhitaṭṭhānato kiñci, saṅkāmeti parājayo.</p>
              <p>219.</p>
              <p>Tajjetvā padasā dāsaṃ, nentassa padavārato;</p>
              <p>Honti āpattiyo vuttā, tassa thullaccayādayo.</p>
              <p>220.</p>
              <p>Hatthādīsu gahetvā taṃ, kaḍḍhatopi parājayo;</p>
              <p>‘‘Gaccha yāhi palāyā’’ti, vadatopi ayaṃ nayo.</p>
              <p>221.</p>
              <p>Vegasāva palāyantaṃ, ‘‘palāyā’’ti ca bhāsato;</p>
              <p>Hoti pārājikenassa, anāpatti hi bhikkhuno.</p>
              <p>222.</p>
              <p>Saṇikaṃ pana gacchantaṃ, sace vadati sopi ca;</p>
              <p>Sīghaṃ gacchati ce tassa, vacanena parājayo.</p>
              <p>223.</p>
              <p>Palāyitvā sace aññaṃ, gāmaṃ vā nigamampi vā;</p>
              <p>Gataṃ disvā tato tañce, palāpeti parājayo.</p>
              <p>Pāṇakathā.</p>
              <p>224.</p>
              <p>Theyyā sappakaraṇḍaṃ ce, parāmasati dukkaṭaṃ;</p>
              <p>Phandāpeti yathāvatthuṃ, ṭhānato cāvane cuto.</p>
              <p>225.</p>
              <p>Ugghāṭetvā karaṇḍaṃ tu, sappamuddharato pana;</p>
              <p>Karaṇḍatalato mutte, naṅguṭṭhe tu parājayo.</p>
              <p>226.</p>
              <p>Ghaṃsitvā kaḍḍhato sappaṃ, naṅguṭṭhe mukhavaṭṭito;</p>
              <p>Tassa sappakaraṇḍassa, muttamatte parājayo.</p>
              <p>227.</p>
              <p>Karaṇḍaṃ ^a^V0.0020^ea^ vivaritvā ce, pakkosantassa nāmato;</p>
              <p>So nikkhamati ce sappo, tassa pārājikaṃ siyā.</p>
              <p>228.</p>
              <p>Tathā katvā tu maṇḍūka-mūsikānaṃ ravampi vā;</p>
              <p>Pakkosantassa nāmena, nikkhantepi parājayo.</p>
              <p>229.</p>
              <p>Mukhaṃ ^a^M0.0023^ea^ avivaritvāva, karontassevameva ca;</p>
              <p>Yena kenaci nikkhante, sappe pārājikaṃ siyā.</p>
              <p>230.</p>
              <p>Mukhe vivarite sappo, sayameva palāyati;</p>
              <p>Na pakkosati ce tassa, bhaṇḍadeyyamudīritaṃ.</p>
              <p>Apadakathā.</p>
              <p>231.</p>
              <p>Theyyacittena yo hatthiṃ, karotāmasanādayo;</p>
              <p>Honti āpattiyo tassa, tividhā dukkaṭādayo.</p>
              <p>232.</p>
              <p>Sālāyaṃ ṭhitahatthissa, antovatthaṅgaṇesupi;</p>
              <p>Ṭhānaṃ sālā ca vatthu ca, aṅgaṇaṃ sakalaṃ siyā.</p>
              <p>233.</p>
              <p>Abaddhassa hi baddhassa, ṭhitaṭṭhānañca bandhanaṃ;</p>
              <p>Tasmā tesaṃ vasā hatthiṃ, harato kāraye budho.</p>
              <p>234.</p>
              <p>Nagarassa bahiddhā tu, ṭhitassa pana hatthino;</p>
              <p>Ṭhitaṭṭhānaṃ bhave ṭhānaṃ, padavārena kāraye.</p>
              <p>235.</p>
              <p>Nipannassa gajassekaṃ, ṭhānaṃ taṃ uṭṭhapeti ce;</p>
              <p>Tasmiṃ uṭṭhitamatte tu, tassa pārājikaṃ siyā.</p>
              <p>236.</p>
              <p>Eseva ca nayo ñeyyo, turaṅgamahisādisu;</p>
              <p>Natthi kiñcipi vattabbaṃ, dvipadepi bahuppade.</p>
              <p>Catuppadakathā.</p>
              <p>237.</p>
              <p>Paresanti vijānitvā, paresaṃ santakaṃ dhanaṃ;</p>
              <p>Garukaṃ theyyacittena, ṭhānā cāveti ce cuto.</p>
              <p>238.</p>
              <p>Anāpatti sasaññissa, tiracchānapariggahe;</p>
              <p>Tāvakālikavissāsa-ggāhe petapariggahe.</p>
              <p>239.</p>
              <p>Yo ^a^M0.0024^ea^^a^V0.0021^ea^ panettha ca vattabbo, ^b^pāḷimuttavinicchayo^eb^;</p>
              <p>Taṃ mayaṃ paratoyeva, bhaṇissāma pakiṇṇake.</p>
              <p>240.</p>
              <p>Parājitānekamalena vuttaṃ;</p>
              <p>Pārājikaṃ yaṃ dutiyaṃ jinena;</p>
              <p>Vutto samāsena mayassa cattho;</p>
              <p>Vattuṃ asesena hi ko samattho.</p>
              <p>Iti vinayavinicchaye dutiyapārājikakathā niṭṭhitā.</p>
            </h4>
          </h3>
          <h3>
            <h3n>Tatiyapārājikakathā</h3n>
            <h4>
              <h4n />
              <p>241.</p>
              <p>Manussajātiṃ jānanto, jīvitā yo viyojaye;</p>
              <p>Nikkhipeyyassa satthaṃ vā, vadeyya maraṇe guṇaṃ.</p>
              <p>242.</p>
              <p>Deseyya maraṇūpāyaṃ, hotāyampi parājito;</p>
              <p>Asandheyyova so ñeyyo, dvedhā bhinnasilā viya.</p>
              <p>243.</p>
              <p>Vuttā pāṇātipātassa, payogā cha mahesinā;</p>
              <p>Sāhatthiko tathāṇatti-nissaggithāvarādayo.</p>
              <p>244.</p>
              <p>Tattha kāyena vā kāya-paṭibaddhena vā sayaṃ;</p>
              <p>Mārentassa paraṃ ghāto, ayaṃ ^b^sāhatthiko^eb^ mato.</p>
              <p>245.</p>
              <p>‘‘Evaṃ tvaṃ paharitvā taṃ, mārehī’’ti ca bhikkhuno;</p>
              <p>Parassāṇāpanaṃ nāma, aya^b^māṇattiko^eb^ nayo.</p>
              <p>246.</p>
              <p>Dūraṃ māretukāmassa, usuādinipātanaṃ;</p>
              <p>Kāyena paṭibaddhena, ayaṃ ^b^nissaggiyo^eb^ vidhi.</p>
              <p>247.</p>
              <p>Asañcārimupāyena, māraṇatthaṃ parassa ca;</p>
              <p>Opātādividhānaṃ tu, payogo ^b^thāvaro^eb^ ayaṃ.</p>
              <p>248.</p>
              <p>Paraṃ ^a^M0.0025^ea^^a^V0.0022^ea^ māretukāmassa, vijjāya jappanaṃ pana;</p>
              <p>Ayaṃ ^b^vijjāmayo^eb^ nāma, payogo pañcamo mato.</p>
              <p>249.</p>
              <p>Samatthā māraṇe yā ca, iddhi kammavipākajā;</p>
              <p>Aya^b^middhimayo^eb^ nāma, payogo samudīrito.</p>
              <p>250.</p>
              <p>Ekeko duvidho tattha, hotīti paridīpito;</p>
              <p>Uddesopi anuddeso, bhedo tesamayaṃ pana.</p>
              <p>251.</p>
              <p>Bahusvapi yamuddissa, pahāraṃ deti ce pana;</p>
              <p>Maraṇena ca tasseva, kammunā tena bajjhati.</p>
              <p>252.</p>
              <p>Anuddissa pahārepi, yassa kassaci dehino;</p>
              <p>Pahārappaccayā tassa, maraṇaṃ ce parājayo.</p>
              <p>253.</p>
              <p>Mate pahaṭamatte vā, pacchā mubhayathāpi ca;</p>
              <p>Hantā pahaṭamattasmiṃ, kammunā tena bajjhati.</p>
              <p>254.</p>
              <p>Evaṃ sāhatthiko ñeyyo, tathā āṇattikopi ca;</p>
              <p>Ettāvatā samāsena, dve payogā hi dassitā.</p>
              <p>255.</p>
              <p>Vatthu kālo ca deso ca, satthañca iriyāpatho;</p>
              <p>Karaṇassa visesoti, cha āṇattiniyāmakā.</p>
              <p>256.</p>
              <p>Māretabbo hi yo tattha, so ^b^‘‘vatthū’’^eb^ti pavuccati;</p>
              <p>Pubbaṇhādi siyā ^b^kālo,^eb^ sattānaṃ yobbanādi ca.</p>
              <p>257.</p>
              <p>^b^Deso^eb^ gāmādi viññeyyo, ^b^satthaṃ^eb^ taṃ sattamāraṇaṃ;</p>
              <p>Māretabbassa sattassa, nisajjādi^b^riyāpatho^eb^.</p>
              <p>258.</p>
              <p>Vijjhanaṃ bhedanañcāpi, chedanaṃ tāḷanampi vā;</p>
              <p>Evamādividhoneko, ^b^viseso karaṇassa^eb^ tu.</p>
              <p>259.</p>
              <p>‘‘Yaṃ mārehī’’ti āṇatto, aññaṃ māreti ce tato;</p>
              <p>‘‘Purato paharitvāna, mārehī’’ti ca bhāsito.</p>
              <p>260.</p>
              <p>Pacchato ^a^M0.0026^ea^ passato vāpi, paharitvāna mārite;</p>
              <p>Vatthāṇatti visaṅketā, mūlaṭṭho pana muccati.</p>
              <p>261.</p>
              <p>^b^Vatthuṃ^eb^ taṃ avirajjhitvā, yathāṇattiñca mārite;</p>
              <p>Ubhayesaṃ yathākālaṃ, kammabaddho udīrito.</p>
              <p>262.</p>
              <p>Āṇatto ^a^V0.0023^ea^ ‘‘ajja pubbaṇhe, mārehī’’ti ca yo pana;</p>
              <p>So ce māreti sāyanhe, mūlaṭṭho parimuccati.</p>
              <p>263.</p>
              <p>Āṇattasseva so vutto;</p>
              <p>Kammabaddho mahesinā;</p>
              <p>Kālassa hi visaṅketā;</p>
              <p>Doso nāṇāpakassa so.</p>
              <p>264.</p>
              <p>‘‘Ajja mārehi pubbaṇhe, svevā’’ti aniyāmite;</p>
              <p>Yadā kadāci pubbaṇhe, visaṅketo na mārite.</p>
              <p>265.</p>
              <p>Eteneva upāyena, ^b^kālabhedesu^eb^ sabbaso;</p>
              <p>Saṅketo ca visaṅketo, veditabbo vibhāvinā.</p>
              <p>266.</p>
              <p>‘‘Imaṃ gāme ṭhitaṃ veriṃ, mārehī’’ti ca bhāsito;</p>
              <p>Sace so pana māreti, ṭhitaṃ taṃ yattha katthaci.</p>
              <p>267.</p>
              <p>Natthi tassa visaṅketo, ubho bajjhanti kammunā;</p>
              <p>‘‘Gāmeyevā’’ti āṇatto, vane vā sāvadhāraṇaṃ.</p>
              <p>268.</p>
              <p>‘‘Vaneyevā’’ti vā vutto, gāme māreti cepi vā;</p>
              <p>Visaṅketo viññātabbo, mūlaṭṭho parimuccati.</p>
              <p>269.</p>
              <p>Eteneva upāyena, ^b^sabbadesesu^eb^ bhedato;</p>
              <p>Saṅketo ca visaṅketo, veditabbova viññunā.</p>
              <p>270.</p>
              <p>‘‘Satthena pana mārehi, āṇatto’’ti ca kenaci;</p>
              <p>Yena kenaci satthena, visaṅketo na mārite.</p>
              <p>271.</p>
              <p>‘‘Iminā ^a^M0.0027^ea^ vāsinā hī’’ti, vutto aññena vāsinā;</p>
              <p>‘‘Imassāsissa vāpi tvaṃ, dhārāyetāya māraya’’.</p>
              <p>272.</p>
              <p>Iti vutto sace veriṃ, dhārāya itarāya vā;</p>
              <p>Tharunā vāpi tuṇḍena, visaṅketova mārite.</p>
              <p>273.</p>
              <p>Eteneva upāyena, ^b^sabbāvudhakajātisu^eb^;</p>
              <p>Saṅketo ca visaṅketo, veditabbo visesato.</p>
              <p>274.</p>
              <p>‘‘Gacchantamenaṃ mārehi’’, iti vutto parena so;</p>
              <p>Māreti naṃ nisinnaṃ ce, visaṅketo na vijjati.</p>
              <p>275.</p>
              <p>‘‘Nisinnaṃyeva ^a^V0.0024^ea^ mārehi’’, ‘‘gacchantaṃyeva vā’’ti ca;</p>
              <p>Vutto māreti gacchantaṃ, nisinnaṃ vā yathākkamaṃ.</p>
              <p>276.</p>
              <p>Visaṅketanti ñātabbaṃ, bhikkhunā vinayaññunā;</p>
              <p>Eseva ca nayo ñeyyo, ^b^sabbiriyāpathesu^eb^ ca.</p>
              <p>277.</p>
              <p>‘‘Mārehī’’ti ca vijjhitvā, āṇatto hi parena so;</p>
              <p>Vijjhitvāva tamāreti, visaṅketo na vijjati.</p>
              <p>278.</p>
              <p>‘‘Mārehī’’ti ca vijjhitvā, āṇatto hi parena so;</p>
              <p>Chinditvā yadi māreti, visaṅketova hoti so.</p>
              <p>279.</p>
              <p>Eteneva upāyena, sabbesu ^b^karaṇesupi^eb^;</p>
              <p>Saṅkete ca visaṅkete, veditabbo vinicchayo.</p>
              <p>280.</p>
              <p>Dīghaṃ rassaṃ kisaṃ thūlaṃ, kāḷaṃ odātameva vā;</p>
              <p>Āṇatto aniyāmetvā, mārehīti ca kenaci.</p>
              <p>281.</p>
              <p>Sopi yaṃ kiñci āṇatto, sace māreti tādisaṃ;</p>
              <p>Natthi tattha visaṅketo, ubhinnampi parājayo.</p>
              <p>282.</p>
              <p>Manussaṃ kiñci uddissa, sace khaṇativāṭakaṃ;</p>
              <p>Khaṇantassa ca opātaṃ, hoti āpatti dukkaṭaṃ.</p>
              <p>283.</p>
              <p>Dukkhassuppattiyā ^a^M0.0028^ea^ tattha, tassa thullaccayaṃ siyā;</p>
              <p>Patitvā ca mate tasmiṃ, tassa pārājikaṃ bhave.</p>
              <p>284.</p>
              <p>Nipatitvā panaññasmiṃ, mate doso na vijjati;</p>
              <p>Anuddissakamopāto, khato hoti sace pana.</p>
              <p>285.</p>
              <p>‘‘Patitvā ettha yo koci, maratū’’ti hi yattakā;</p>
              <p>Maranti nipatitvā ce, dosā hontissa tattakā.</p>
              <p>286.</p>
              <p>Ānantariyavatthusmiṃ, ānantariyakaṃ vade;</p>
              <p>Tathā thullaccayādīnaṃ, honti thullaccayādayo.</p>
              <p>287.</p>
              <p>Patitvā gabbhinī tasmiṃ, sagabbhā ce marissati;</p>
              <p>Honti pāṇātipātā dve, ekovekekadhaṃsane.</p>
              <p>288.</p>
              <p>Anubandhettha corehi, patitvā ce marissati;</p>
              <p>Opātakhaṇakasseva, hoti pārājikaṃ kira.</p>
              <p>289.</p>
              <p>Verino ^a^V0.0025^ea^ tattha pātetvā, sace mārenti verino;</p>
              <p>Patitaṃ tattha mārenti, nīharitvā sace bahi.</p>
              <p>290.</p>
              <p>Nibbattitvā hi opāte, matā ce opapātikā;</p>
              <p>Asakkontā ca nikkhantuṃ, sabbattha ca parājayo.</p>
              <p>291.</p>
              <p>Yakkhādayo panuddissa, khaṇane dukkhasambhave;</p>
              <p>Dukkaṭaṃ maraṇe vatthu-vasā thullaccayādayo.</p>
              <p>292.</p>
              <p>Manusseyeva uddissa, khate opātake pana;</p>
              <p>Anāpatti patitvā hi, yakkhādīsu matesupi.</p>
              <p>293.</p>
              <p>Tathā yakkhādayo pāṇe, khate uddissa bhikkhunā;</p>
              <p>Nipatitvā marantesu, manussesupyayaṃ nayo.</p>
              <p>294.</p>
              <p>‘‘Pāṇino ettha bajjhitvā, marantū’’ti anuddisaṃ;</p>
              <p>Pāsaṃ oḍḍeti yo tattha, sace bajjhanti pāṇino.</p>
              <p>295.</p>
              <p>Hatthato muttamattasmiṃ, tassa pārājikaṃ siyā;</p>
              <p>Ānantariyavatthusmiṃ, ānantariyameva ca.</p>
              <p>296.</p>
              <p>Uddissa ^a^M0.0029^ea^ hi kate pāse, yaṃ panuddissa oḍḍito;</p>
              <p>Bandhanesu tadaññesaṃ, anāpatti pakāsitā.</p>
              <p>297.</p>
              <p>Mūlena vā mudhā vāpi, dinne pāse parassa hi;</p>
              <p>Mūlaṭṭhasseva hotīti, kammabaddho niyāmito.</p>
              <p>298.</p>
              <p>Yena laddho sace lopi, pāsamuggaḷitampi vā;</p>
              <p>Thiraṃ vāpi karotevaṃ, ubhinnaṃ kammabandhanaṃ.</p>
              <p>299.</p>
              <p>Yo pāsaṃ uggaḷāpetvā, yāti pāpabhayā sace;</p>
              <p>Taṃ disvā puna aññopi, saṇṭhapeti hi tattha ca.</p>
              <p>300.</p>
              <p>Baddhā baddhā maranti ce, mūlaṭṭho na ca muccati;</p>
              <p>Ṭhapetvā gahitaṭṭhāne, pāsayaṭṭhiṃ vimuccati.</p>
              <p>301.</p>
              <p>Gopetvāpi na mokkho hi, pāsayaṭṭhiṃ sayaṃkataṃ;</p>
              <p>Tamañño puna gaṇhitvā, saṇṭhapeti sace pana.</p>
              <p>302.</p>
              <p>Tappaccayā marantesu, mūlaṭṭho na ca muccati;</p>
              <p>Nāsetvā sabbaso vā taṃ, jhāpetvā vā vimuccati.</p>
              <p>303.</p>
              <p>Ropentassa ^a^V0.0026^ea^ ca sūlaṃ vā, sajjentassa adūhalaṃ;</p>
              <p>Opātena ca pāsena, sadisova vinicchayo.</p>
              <p>304.</p>
              <p>Anāpatti asañcicca, ajānantassa bhikkhuno;</p>
              <p>Tathāmaraṇacittassa, matepyummattakādino.</p>
              <p>305.</p>
              <p>Manussapāṇimhi ca pāṇasaññitā;</p>
              <p>Sacassa cittaṃ maraṇūpasaṃhitaṃ;</p>
              <p>Upakkamo tena ca tassa nāso;</p>
              <p>Pañcettha aṅgāni manussaghāte.</p>
              <p>Iti vinayavinicchaye tatiyapārājikakathā niṭṭhitā.</p>
            </h4>
          </h3>
          <h3>
            <h3n>Catutthapārājikakathā</h3n>
            <h4>
              <h4n />
              <p>306.</p>
              <p>Asantamattassitameva ^a^M0.0030^ea^ katvā;</p>
              <p>Bhavaṃ adhiṭṭhāya ca vattamānaṃ;</p>
              <p>Aññāpadesañca vinādhimānaṃ;</p>
              <p>Jhānādibhedaṃ samudācareyya.</p>
              <p>307.</p>
              <p>Kāyena vācāyapi vā tadatthe;</p>
              <p>Ñāteva viññattipathe abhabbo;</p>
              <p>Yatheva tālo pana matthakasmiṃ;</p>
              <p>Chinno abhabbo puna ruḷhibhāve.</p>
              <p>308.</p>
              <p>Asantamevattani yo parassa;</p>
              <p>Dīpeti jhānādimanantaraṃ so;</p>
              <p>Jānāti ce hoti cuto hi no ce;</p>
              <p>Jānāti thullaccayamassa hoti.</p>
              <p>309.</p>
              <p>‘‘Yo ^a^V0.0027^ea^ te vihāre vasatīdha bhikkhu;</p>
              <p>So jhānalābhī’’ti ca dīpite ce;</p>
              <p>Jānāti thullaccayamassa no ce;</p>
              <p>Jānāti taṃ dukkaṭameva hoti.</p>
              <p>310.</p>
              <p>Asantamevattani dhammametaṃ;</p>
              <p>Atthīti katvā vadatodhimānā;</p>
              <p>Vutto anāpattinayo panevaṃ;</p>
              <p>Avattukāmassa tathādikassa.</p>
              <p>311.</p>
              <p>Pāpicchatā tassa asantabhāvo;</p>
              <p>Ārocanañceva manussakassa;</p>
              <p>Naññāpadesena tadeva ñāṇaṃ;</p>
              <p>Pañcettha aṅgāni vadanti dhīrā.</p>
              <p>312.</p>
              <p>Paṭhame dutiye cante, pariyāyo na vijjati;</p>
              <p>Dutiye tatiyeyeva, āṇatti na panetare.</p>
              <p>313.</p>
              <p>Ādi ^a^M0.0031^ea^ mekasamuṭṭhānaṃ, duvaṅgaṃ kāyacittato;</p>
              <p>Sesā ca tisamuṭṭhānā, tesamaṅgāni satta tu.</p>
              <p>314.</p>
              <p>Sukhopekkhāyutaṃ ādi, tatiyaṃ dukkhavedanaṃ;</p>
              <p>Dutiyañca catutthañca, tivedanamudīritaṃ.</p>
              <p>315.</p>
              <p>Paṭhamassaṭṭha cittāni, tatiyassa duve pana;</p>
              <p>Dutiyassa catutthassa, dasa cittāni labbhare.</p>
              <p>316.</p>
              <p>Tasmā sacittakaṃ vuttaṃ, sabbametaṃ catubbidhaṃ;</p>
              <p>Kriyā saññāvimokkhañca, lokavajjanti dīpitaṃ.</p>
              <p>317.</p>
              <p>Idamāpattiyaṃyeva, vidhānaṃ pana yujjati;</p>
              <p>Tasmā āpattiyaṃyeva, gahetabbaṃ vibhāvinā.</p>
              <p>318.</p>
              <p>Mudupiṭṭhi ca lambī ca, mukhaggāhī nisīdako;</p>
              <p>Pārājikā ime tesaṃ, cattāro anulomikā.</p>
              <p>319.</p>
              <p>Bhikkhunīnañca cattāri, vibbhantā bhikkhunī sayaṃ;</p>
              <p>Tathā ekādasābhabbā, sabbete catuvīsati.</p>
              <p>320.</p>
              <p>Ime ^a^V0.0028^ea^ pārājikā vuttā, catuvīsati puggalā;</p>
              <p>Abhabbā bhikkhubhāvāya, sīsacchinnova jīvituṃ.</p>
              <p>321.</p>
              <p>Paṇḍako ca tiracchāno, ubhatobyañjanopi ca;</p>
              <p>Tayo vatthuvipannā hi, ahetupaṭisandhikā.</p>
              <p>322.</p>
              <p>Pañcānantarikā theyya-saṃvāsopi ca dūsako;</p>
              <p>Titthipakkantako ceti, kriyānaṭṭhā panaṭṭha te.</p>
              <p>323.</p>
              <p>Vinicchayo yo pana sārabhūto;</p>
              <p>Pārājikānaṃ kathito mayāyaṃ;</p>
              <p>Tassānusārena budhena ñātuṃ;</p>
              <p>Sakkā hi sesopi asesatova.</p>
              <p>324.</p>
              <p>Piṭake ^a^M0.0032^ea^ paṭubhāvakare parame;</p>
              <p>Vinaye vividhehi nayehi yute;</p>
              <p>Paramatthanayaṃ abhipatthayatā;</p>
              <p>Pariyāpuṇitabbamayaṃ satataṃ.</p>
              <p>Iti vinayavinicchaye catutthapārājikakathā niṭṭhitā.</p>
            </h4>
          </h3>
        </h2>
        <h2>
          <h2n>Saṅghādisesakathā</h2n>
          <h3>
            <h3n />
            <h4>
              <h4n />
              <p>325.</p>
              <p>Mocetukāmatācittaṃ, vāyāmo sukkamocanaṃ;</p>
              <p>Aññatra supinantena, hoti saṅghādisesatā.</p>
              <p>326.</p>
              <p>Parenupakkamāpetvā, aṅgajātaṃ panattano;</p>
              <p>Sukkaṃ yadi vimoceti, garukaṃ tassa niddise.</p>
              <p>327.</p>
              <p>Sañciccupakkamantassa, aṅgajātaṃ panattano;</p>
              <p>Thullaccayaṃ samuddiṭṭhaṃ, sace sukkaṃ na muccati.</p>
              <p>328.</p>
              <p>Sañciccupakkamantassa ^a^V0.0029^ea^, ākāse kampanenapi;</p>
              <p>Hoti thullaccayaṃ tassa, yadi sukkaṃ na muccati.</p>
              <p>329.</p>
              <p>Vatthiṃ kīḷāya pūretvā, passāvetuṃ na vaṭṭati;</p>
              <p>Nimittaṃ pana hatthena, kīḷāpentassa dukkaṭaṃ.</p>
              <p>330.</p>
              <p>Tissannaṃ pana itthīnaṃ, nimittaṃ rattacetasā;</p>
              <p>Purato pacchato vāpi, olokentassa dukkaṭaṃ.</p>
              <p>331.</p>
              <p>Ekenekaṃ payogena, divasampi ca passato;</p>
              <p>Nāpattiyā bhave aṅgaṃ, ummīlananimīlanaṃ.</p>
              <p>332.</p>
              <p>Amocanādhippāyassa, anupakkamatopi ca;</p>
              <p>Supinantena muttasmiṃ, anāpatti pakāsitā.</p>
              <p>Sukkavisaṭṭhikathā.</p>
              <p>333.</p>
              <p>Āmasanto ^a^M0.0033^ea^ manussitthiṃ, kāyasaṃsaggarāgato;</p>
              <p>‘‘Manussitthī’’ti saññāya, hoti saṅghādisesiko.</p>
              <p>334.</p>
              <p>Lomenantamaso lomaṃ, phusantassāpi itthiyā;</p>
              <p>Kāyasaṃsaggarāgena, hoti āpatti bhikkhuno.</p>
              <p>335.</p>
              <p>Itthiyā yadi samphuṭṭho, phassaṃ sevanacetano;</p>
              <p>Vāyamitvādhivāseti, hoti saṅghādisesatā.</p>
              <p>336.</p>
              <p>Ekena pana hatthena, gahetvā dutiyena vā;</p>
              <p>Tattha tattha phusantassa, ekāvāpatti dīpitā.</p>
              <p>337.</p>
              <p>Aggahetvā phusantassa, yāva pādañca sīsato;</p>
              <p>Kāyā hatthamamocetvā, ekāva divasampi ca.</p>
              <p>338.</p>
              <p>Aṅgulīnaṃ tu pañcannaṃ, gahaṇe ekato pana;</p>
              <p>Ekāyeva siyāpatti, na hi koṭṭhāsato siyā.</p>
              <p>339.</p>
              <p>Nānitthīnaṃ sace pañca, gaṇhātyaṅguliyo pana;</p>
              <p>Ekato pañca saṅghādi-sesā hontissa bhikkhuno.</p>
              <p>340.</p>
              <p>Itthiyā vimatissāpi, paṇḍakādikasaññino;</p>
              <p>Kāyena itthiyā kāya-sambaddhaṃ phusatopi vā.</p>
              <p>341.</p>
              <p>Paṇḍake ^a^V0.0030^ea^ yakkhipetīsu, tassa thullaccayaṃ siyā;</p>
              <p>Dukkaṭaṃ kāyasaṃsagge, tiracchānagatitthiyā.</p>
              <p>342.</p>
              <p>Bhikkhuno paṭibaddhena, kāyena pana itthiyā;</p>
              <p>Kāyena paṭibaddhañca, phusantassapi dukkaṭaṃ.</p>
              <p>343.</p>
              <p>Itthīnaṃ itthirūpañca, dārulohamayādikaṃ;</p>
              <p>Tāsaṃ vatthamalaṅkāraṃ, āmasantassa dukkaṭaṃ.</p>
              <p>344.</p>
              <p>Tatthajātaphalaṃ khajjaṃ, muggādiṃ tatthajātakaṃ;</p>
              <p>Dhaññāni pana sabbāni, āmasantassa dukkaṭaṃ.</p>
              <p>345.</p>
              <p>Sabbaṃ ^a^M0.0034^ea^ dhamanasaṅkhādiṃ, pañcaṅgaturiyampi ca;</p>
              <p>Ratanāni ca sabbāni, āmasantassa dukkaṭaṃ.</p>
              <p>346.</p>
              <p>Sabbamāvudhabhaṇḍañca, jiyā ca dhanudaṇḍako;</p>
              <p>Anāmāsamidaṃ sabbaṃ, jālañca saravāraṇaṃ.</p>
              <p>347.</p>
              <p>Suvaṇṇapaṭibimbādi, cetiyaṃ ārakūṭakaṃ;</p>
              <p>Anāmāsanti niddiṭṭhaṃ, ^b^kurundaṭṭhakathāya^eb^ hi.</p>
              <p>348.</p>
              <p>Sabbaṃ onahituṃ vāpi, onahāpetumeva vā;</p>
              <p>Vādāpetuñca vādetuṃ, vāditaṃ na ca vaṭṭati.</p>
              <p>349.</p>
              <p>‘‘Karissāmupahāra’’nti, vuttena pana bhikkhunā;</p>
              <p>Pūjā buddhassa kātabbā, vattabbāti ca viññunā.</p>
              <p>350.</p>
              <p>Sayaṃ phusiyamānassa, itthiyā pana dhuttiyā;</p>
              <p>Avāyamitvā kāyena, phassaṃ paṭivijānato.</p>
              <p>351.</p>
              <p>Anāpatti asañcicca, ajānantassa bhikkhuno;</p>
              <p>Mokkhādhippāyino ceva, tathā ummattakādino.</p>
              <p>352.</p>
              <p>Paṭhamena samānāva, samuṭṭhānādayo pana;</p>
              <p>Kāyasaṃsaggarāgassa, tathā sukkavisaṭṭhiyā.</p>
              <p>Kāyasaṃsaggakathā.</p>
              <p>353.</p>
              <p>Duṭṭhullavācassādena, itthiyā itthisaññino;</p>
              <p>Dvinnañca pana maggānaṃ, vaṇṇāvaṇṇavasena ca.</p>
              <p>354.</p>
              <p>Methunayācanādīhi ^a^V0.0031^ea^, obhāsantassa bhikkhuno;</p>
              <p>Viññuṃ antamaso hattha-muddāyapi garuṃ siyā.</p>
              <p>355.</p>
              <p>‘‘Sikharaṇīsi ^a^M0.0035^ea^, sambhinnā, ubhatobyañjanā’’ti ca;</p>
              <p>Akkosavacanenāpi, garukaṃ tu suṇantiyā.</p>
              <p>356.</p>
              <p>Punappunobhāsantassa, ekavācāya vā bahū;</p>
              <p>Gaṇanāya ca vācānaṃ, itthīnaṃ garukā siyuṃ.</p>
              <p>357.</p>
              <p>Sā ce nappaṭijānāti, tassa thullaccayaṃ siyā;</p>
              <p>Ādissa bhaṇane cāpi, ubbhajāṇumadhakkhakaṃ.</p>
              <p>358.</p>
              <p>Ubbhakkhakamadhojāṇu-maṇḍalaṃ pana uddisaṃ;</p>
              <p>Vaṇṇādibhaṇane kāya-paṭibaddhe ca dukkaṭaṃ.</p>
              <p>359.</p>
              <p>Thullaccayaṃ bhave tassa, paṇḍake yakkhipetisu;</p>
              <p>Adhakkhakobbhajāṇumhi, dukkaṭaṃ paṇḍakādisu.</p>
              <p>360.</p>
              <p>Ubbhakkhakamadhojāṇu-maṇḍalepi ayaṃ nayo;</p>
              <p>Sabbattha dukkaṭaṃ vuttaṃ, tiracchānagatitthiyā.</p>
              <p>361.</p>
              <p>Atthadhammapurekkhāraṃ, katvā obhāsatopi ca;</p>
              <p>Vadatopi anāpatti, purakkhatvānusāsaniṃ.</p>
              <p>362.</p>
              <p>Tathā ummattakādīnaṃ, samuṭṭhānādayo nayā;</p>
              <p>Adinnādānatulyāva, vedanettha dvidhā matā.</p>
              <p>Duṭṭhullavācākathā.</p>
              <p>363.</p>
              <p>Vaṇṇaṃ panattano kāma-pāricariyāya bhāsato;</p>
              <p>Tasmiṃyeva khaṇe sā ce, jānāti garukaṃ siyā.</p>
              <p>364.</p>
              <p>No ce jānāti sā yakkhi-petidevīsu paṇḍake;</p>
              <p>Hoti thullaccayaṃ tassa, sese āpatti dukkaṭaṃ.</p>
              <p>365.</p>
              <p>Cīvarādīhi aññehi, vatthukāmehi attano;</p>
              <p>Natthi doso bhaṇantassa, pāricariyāya vaṇṇanaṃ.</p>
              <p>366.</p>
              <p>Itthisaññā ^a^M0.0036^ea^ manussitthī, pāricariyāya rāgitā;</p>
              <p>Obhāso tena rāgena, khaṇe tasmiṃ vijānanaṃ.</p>
              <p>367.</p>
              <p>Pañcaṅgāni ^a^V0.0032^ea^ imānettha, veditabbāni viññunā;</p>
              <p>Samuṭṭhānādayopyassa, anantarasamā matā.</p>
              <p>Attakāmapāricariyakathā.</p>
              <p>368.</p>
              <p>Paṭiggaṇhāti sandesaṃ, purisassitthiyāpi vā;</p>
              <p>Vīmaṃsati garu hoti, paccāharati ce pana.</p>
              <p>369.</p>
              <p>‘‘Yassā hi santikaṃ gantvā, ārocehī’’ti pesito;</p>
              <p>Tamadisvā tadaññassa, avassārocakassa so.</p>
              <p>370.</p>
              <p>‘‘Ārocehī’’ti vatvā taṃ, paccāharati ce pana;</p>
              <p>Bhikkhu saṅghādisesamhā, sañcarittā na muccati.</p>
              <p>371.</p>
              <p>‘‘Mātarā rakkhitaṃ itthiṃ, gaccha brūhī’’ti pesito;</p>
              <p>Piturakkhitamaññaṃ vā, visaṅketova bhāsato.</p>
              <p>372.</p>
              <p>Paṭiggaṇhanatādīhi, tīhi aṅgehi saṃyute;</p>
              <p>Sañcaritte samāpanne, garukāpattimādise.</p>
              <p>373.</p>
              <p>Dvīhi thullaccayaṃ vuttaṃ, paṇḍakādīsu tīhipi;</p>
              <p>Ekeneva ca sabbattha, hoti āpatti dukkaṭaṃ.</p>
              <p>374.</p>
              <p>Cetiyassa ca saṅghassa, gilānassa ca bhikkhuno;</p>
              <p>Gacchato pana kiccena, anāpatti pakāsitā.</p>
              <p>375.</p>
              <p>Manussattaṃ tathā tassā, nanālaṃvacanīyatā;</p>
              <p>Paṭiggaṇhanatādīnaṃ, vasā pañcaṅgikaṃ mataṃ.</p>
              <p>376.</p>
              <p>Idañhi chasamuṭṭhānaṃ, acittakamudīritaṃ;</p>
              <p>Alaṃvacanīyattaṃ vā, paṇṇattiṃ vā ajānato.</p>
              <p>377.</p>
              <p>Gahetvā ^a^M0.0037^ea^ sāsanaṃ kāya-vikārenūpagamma taṃ;</p>
              <p>Vīmaṃsitvā harantassa, garukaṃ kāyato siyā.</p>
              <p>378.</p>
              <p>Sutvā yathānisinnova, vacanaṃ itthiyā puna;</p>
              <p>Taṃ tatthevāgatasseva, ārocentassa vācato.</p>
              <p>379.</p>
              <p>Ajānantassa paṇṇattiṃ, kāyavācāhi taṃ vidhiṃ;</p>
              <p>Karoto harato vāpi, garukaṃ kāyavācato.</p>
              <p>380.</p>
              <p>Jānitvāpi ^a^V0.0033^ea^ karontassa, garukāpattiyo tathā;</p>
              <p>Sacittakehi tīheva, samuṭṭhānehi jāyare.</p>
              <p>Sañcarittakathā.</p>
              <p>381.</p>
              <p>Sayaṃyācitakeheva, kuṭikaṃ appamāṇikaṃ;</p>
              <p>Attuddesaṃ karontassa, tathādesitavatthukaṃ.</p>
              <p>382.</p>
              <p>Honti saṅghādisesā dve, sārambhādīsu dukkaṭaṃ;</p>
              <p>Sace ekavipannā sā, garukaṃ ekakaṃ siyā.</p>
              <p>383.</p>
              <p>Purisaṃ yācituṃ kamma-sahāyatthāya vaṭṭati;</p>
              <p>Mūlacchejjavaseneva, yācamānassa dukkaṭaṃ.</p>
              <p>384.</p>
              <p>Avajjaṃ hatthakammampi, yācituṃ pana vaṭṭati;</p>
              <p>Hatthakammampi nāmetaṃ, kiñci vatthu na hoti hi.</p>
              <p>385.</p>
              <p>Goṇamāyācamānassa, ṭhapetvā ñātakādike;</p>
              <p>Dukkaṭaṃ tassa niddiṭṭhaṃ, mūlacchejjena tesupi.</p>
              <p>386.</p>
              <p>‘‘Goṇaṃ demā’’ti vuttepi, gahetuṃ na ca vaṭṭati;</p>
              <p>Sakaṭaṃ dārubhaṇḍattā, gahetuṃ pana vaṭṭati.</p>
              <p>387.</p>
              <p>Vāsipharasukuddāla-kuṭhārādīsvayaṃ nayo;</p>
              <p>Anajjhāvutthakaṃ sabbaṃ, harāpetumpi vaṭṭati.</p>
              <p>388.</p>
              <p>Valliādimhi ^a^M0.0038^ea^ sabbasmiṃ, garubhaṇḍappahonake;</p>
              <p>Paresaṃ santakeyeva, hoti āpatti dukkaṭaṃ.</p>
              <p>389.</p>
              <p>Paccayesu hi tīsveva, viññatti na ca vaṭṭati;</p>
              <p>Tatiye parikathobhāsa-nimittāni ca labbhare.</p>
              <p>390.</p>
              <p>‘‘Adesite ca vatthusmiṃ, pamāṇenādhikaṃ kuṭiṃ;</p>
              <p>Karissāmī’’ti cintetvā, araññaṃ gacchatopi ca.</p>
              <p>391.</p>
              <p>Pharasuṃ vāpi vāsiṃ vā, nisentassāpi dukkaṭaṃ;</p>
              <p>Chindato dukkaṭaṃ rukkhaṃ, tassa pācittiyā saha.</p>
              <p>392.</p>
              <p>Evaṃ pubbapayogasmiṃ, kuṭikārakabhikkhuno;</p>
              <p>Yathāpayogamāpattiṃ, vinayaññū viniddise.</p>
              <p>393.</p>
              <p>Yā ^a^V0.0034^ea^ pana dvīhi piṇḍehi, niṭṭhānaṃ tu gamissati;</p>
              <p>Hoti thullaccayaṃ tesu, paṭhame dutiye garu.</p>
              <p>394.</p>
              <p>Anāpatti sacaññassa, deti vippakataṃ kuṭiṃ;</p>
              <p>Tathā bhūmiṃ samaṃ katvā, bhindatopi ca taṃ kuṭiṃ.</p>
              <p>395.</p>
              <p>Guhaṃ leṇaṃ karontassa, tiṇapaṇṇacchadampi vā;</p>
              <p>Vāsāgāraṃ ṭhapetvāna, aññassatthāya vā tathā.</p>
              <p>396.</p>
              <p>Desāpetvāva bhikkhūhi, vatthuṃ pana ca bhikkhuno;</p>
              <p>Kriyatova samuṭṭhāti, karoto appamāṇikaṃ.</p>
              <p>397.</p>
              <p>Adesetvā karontassa, taṃ kriyākriyato siyā;</p>
              <p>Samuṭṭhānādayo sesā, sañcarittasamā matā.</p>
              <p>Kuṭikārasikkhāpadakathā.</p>
              <p>398.</p>
              <p>Adesetvā sace vatthuṃ, yo kareyya mahallakaṃ;</p>
              <p>Vihāraṃ attavāsatthaṃ, garukaṃ tassa niddise.</p>
              <p>399.</p>
              <p>Pamāṇātikkamenāpi ^a^M0.0039^ea^, doso natthi mahallake;</p>
              <p>Tasmā kriyasamuṭṭhānā-bhāvaṃ samupalakkhaye.</p>
              <p>400.</p>
              <p>Pamāṇaniyamābhāvā, ekasaṅghādisesatā;</p>
              <p>Samuṭṭhānādikaṃ sesaṃ, anantarasamaṃ mataṃ.</p>
              <p>Mahallakakathā.</p>
              <p>401.</p>
              <p>Pārājikāni vuttāni, catuvīsati satthunā;</p>
              <p>Bhikkhuno anurūpāni, tesu ekūnavīsati.</p>
              <p>402.</p>
              <p>Amūlakena codeti, hutvā cāvanacetano;</p>
              <p>Suddhaṃ vā yadi vāsuddhaṃ, tesu aññatarena yo.</p>
              <p>403.</p>
              <p>Garukaṃ tassa āpattiṃ, katokāsamhi niddise;</p>
              <p>Tatheva akatokāse, dukkaṭāpattiyā saha.</p>
              <p>404.</p>
              <p>‘‘Koṇṭhosi ca nigaṇṭhosi;</p>
              <p>Sāmaṇerosi tāpaso;</p>
              <p>Gahaṭṭhosi ^a^V0.0035^ea^ tathā jeṭṭha-;</p>
              <p>Bbatikosi upāsako.</p>
              <p>405.</p>
              <p>Dussīlo pāpadhammosi, antopūti avassuto’’;</p>
              <p>Iccevampi vadantassa, garukaṃ tassa niddise.</p>
              <p>406.</p>
              <p>Sammukhā hatthamuddāya, codentassapi taṅkhaṇe;</p>
              <p>Taṃ ce paro vijānāti, hoti āpatti bhikkhuno.</p>
              <p>407.</p>
              <p>Garukaṃ sammukhe ṭhatvā, codāpentassa kenaci;</p>
              <p>Tassa vācāya vācāya, codāpentassa niddise.</p>
              <p>408.</p>
              <p>Atha sopi ‘‘mayā diṭṭhaṃ, sutaṃ vā’’ti ca bhāsati;</p>
              <p>Tesaṃ dvinnampi saṅghādi-seso hoti na saṃsayo.</p>
              <p>409.</p>
              <p>Dūtaṃ ^a^M0.0040^ea^ vā pana pesetvā, paṇṇaṃ vā pana sāsanaṃ;</p>
              <p>Codāpentassa āpatti, na hotīti pakāsitā.</p>
              <p>410.</p>
              <p>Tathā saṅghādisesehi, vutte cāvanasaññino;</p>
              <p>Hoti pācittiyāpatti, sesāpattīhi dukkaṭaṃ.</p>
              <p>411.</p>
              <p>Akkosanādhippāyassa, akatokāsamattanā;</p>
              <p>Saha pācittiyenassa, vadantassa ca dukkaṭaṃ.</p>
              <p>412.</p>
              <p>Asammukhā vadantassa, āpattīhipi sattahi;</p>
              <p>Tathā kammaṃ karontassa, hoti āpatti dukkaṭaṃ.</p>
              <p>413.</p>
              <p>Na dosummattakādīnaṃ, hoti pañcaṅgasaṃyutaṃ;</p>
              <p>Upasampannatā tasmiṃ, puggale suddhasaññitā.</p>
              <p>414.</p>
              <p>Pārājikena codeti, yena tassa amūlatā;</p>
              <p>Sammukhā codanā ceva, tassa cāvanasaññino.</p>
              <p>415.</p>
              <p>Taṅkhaṇe jānanañceva, pañcaṅgāni bhavanti hi;</p>
              <p>Idaṃ tu tisamuṭṭhānaṃ, sacittaṃ dukkhavedanaṃ.</p>
              <p>Duṭṭhadosakathā.</p>
              <p>416.</p>
              <p>Lesamattamupādāya, bhikkhumantimavatthunā;</p>
              <p>Codeyya garukāpatti, sace cāvanacetano.</p>
              <p>417.</p>
              <p>Codeti ^a^V0.0036^ea^ vā tathāsaññī, codāpeti parena vā;</p>
              <p>Anāpatti siyā seso, anantarasamo mato.</p>
              <p>Dutiyaduṭṭhadosakathā.</p>
              <p>418.</p>
              <p>Samaggassa ca saṅghassa, bhedatthaṃ vāyameyya yo;</p>
              <p>Bhedahetuṃ gahetvā vā, tiṭṭheyya paridīpayaṃ.</p>
              <p>419.</p>
              <p>So ^a^M0.0041^ea^ hi bhikkhūhi vattabbo, ‘‘bhedatthaṃ mā parakkama’’;</p>
              <p>Iti ‘‘saṅghassa mā tiṭṭha, gahetvā bhedakāraṇaṃ’’.</p>
              <p>420.</p>
              <p>Vuccamāno hi teheva, nissajjeyya na ceva yaṃ;</p>
              <p>Samanubhāsitabbo taṃ, accajaṃ garukaṃ phuse.</p>
              <p>421.</p>
              <p>Parakkamantaṃ saṅghassa, bhikkhuṃ bhedāya bhikkhuno;</p>
              <p>Disvā sutvā hi ñatvā vā, avadantassa dukkaṭaṃ.</p>
              <p>422.</p>
              <p>Gantvā ca pana vattabbo, addhayojanatādikaṃ;</p>
              <p>Dūrampi pana gantabbaṃ, sace sakkoti tāvade.</p>
              <p>423.</p>
              <p>Tikkhattuṃ pana vuttassa, apariccajatopi taṃ;</p>
              <p>Dūtaṃ vā pana paṇṇaṃ vā, pesatopi ca dukkaṭaṃ.</p>
              <p>424.</p>
              <p>Ñattiyā pariyosāne, dukkaṭaṃ paridīpitaṃ;</p>
              <p>Kammavācāhi ca dvīhi, hoti thullaccayaṃ dvayaṃ.</p>
              <p>425.</p>
              <p>Yya-kāre pana sampatte, garukeyeva tiṭṭhati;</p>
              <p>Passambhanti hi tissopi, bhikkhuno dukkaṭādayo.</p>
              <p>426.</p>
              <p>Akate pana kammasmiṃ, apariccajatopi ca;</p>
              <p>Tassa saṅghādisesena, anāpatti pakāsitā.</p>
              <p>427.</p>
              <p>Ñattito pana pubbe vā, pacchā vā taṅkhaṇepi vā;</p>
              <p>Asampatte yya-kārasmiṃ, paṭinissajjatopi ca.</p>
              <p>428.</p>
              <p>Paṭinissajjato vāpi, taṃ vā samanubhāsato;</p>
              <p>Tathevummattakādīnaṃ, anāpatti pakāsitā.</p>
              <p>429.</p>
              <p>Yañhi bhikkhumanuddissa, macchamaṃsaṃ kataṃ bhave;</p>
              <p>Yasmiñca nibbematiko, taṃ sabbaṃ tassa vaṭṭati.</p>
              <p>430.</p>
              <p>Samuddissa ^a^V0.0037^ea^ kataṃ ñatvā, bhuñjantasseva dukkaṭaṃ;</p>
              <p>Tathā akappiyaṃ maṃsaṃ, ajānitvāpi khādato.</p>
              <p>431.</p>
              <p>Hatthussacchamanussānaṃ ^a^M0.0042^ea^, ahikukkuradīpinaṃ;</p>
              <p>Sīhabyagghataracchānaṃ, maṃsaṃ hoti akappiyaṃ.</p>
              <p>432.</p>
              <p>Thullaccayaṃ manussānaṃ, maṃse sesesu dukkaṭaṃ;</p>
              <p>Sacittakaṃ samuddissa-kataṃ sesamacittakaṃ.</p>
              <p>433.</p>
              <p>Pucchitvāyeva maṃsānaṃ, bhikkhūnaṃ gahaṇaṃ pana;</p>
              <p>Etaṃ vattanti vattaṭṭhā, vadanti vinayaññuno.</p>
              <p>434.</p>
              <p>Idamekasamuṭṭhānaṃ, vuttaṃ samanubhāsanaṃ;</p>
              <p>Kāyakammaṃ vacīkammaṃ, akriyaṃ dukkhavedanaṃ.</p>
              <p>Saṅghabhedakathā.</p>
              <p>435.</p>
              <p>Dutiye saṅghabhedasmiṃ, vattabbaṃ natthi kiñcipi;</p>
              <p>Samuṭṭhānādayopissa, paṭhamena samā matā.</p>
              <p>Dutiyasaṅghabhedakathā.</p>
              <p>436.</p>
              <p>Uddesapariyāpanne, bhikkhu dubbacajātiko;</p>
              <p>Avacanīyamattānaṃ, karoti garukaṃ siyā.</p>
              <p>437.</p>
              <p>Dubbacepi panetasmiṃ, saṅghabhedakavaṇṇane;</p>
              <p>Sabbo vuttanayeneva, veditabbo vinicchayo.</p>
              <p>Dubbacakathā.</p>
              <p>438.</p>
              <p>Yo chandagāmitādīhi, pāpento kuladūsako.</p>
              <p>Kamme kariyamāne taṃ, accajaṃ garukaṃ phuse.</p>
              <p>439.</p>
              <p>Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;</p>
              <p>Kulasaṅgahaṇatthāya, attano vā parassa vā.</p>
              <p>440.</p>
              <p>Santakaṃ ^a^M0.0043^ea^ dadato hoti, kuladūsanadukkaṭaṃ;</p>
              <p>Bhaṇḍagghena ca kātabbo, theyyā saṅghaññasantake.</p>
              <p>441.</p>
              <p>Saṅghikaṃ ^a^V0.0038^ea^ garubhaṇḍaṃ vā, senāsananiyāmitaṃ;</p>
              <p>Yopissaravatāyeva, dento thullaccayaṃ phuse.</p>
              <p>442.</p>
              <p>Haritvā vā harāpetvā, pakkositvāgatassa vā;</p>
              <p>Kulasaṅgahaṇatthāya, pupphaṃ dentassa dukkaṭaṃ.</p>
              <p>443.</p>
              <p>Haritvā vā harāpetvā, pitūnaṃ pana vaṭṭati;</p>
              <p>Dātuṃ pupphaṃ panaññassa, āgatasseva ñātino.</p>
              <p>444.</p>
              <p>Tañca kho vatthupūjatthaṃ, dātabbaṃ na panaññathā;</p>
              <p>Sivādipūjanatthaṃ vā, maṇḍanatthaṃ na vaṭṭati.</p>
              <p>445.</p>
              <p>Phalādīsupi sesesu, bhikkhunā vinayaññunā;</p>
              <p>Pupphe vuttanayeneva, veditabbo vinicchayo.</p>
              <p>446.</p>
              <p>Pupphādibhājane koci, āgacchati sace pana;</p>
              <p>Sammatenassa dātabbaṃ, ñāpetvā itarena tu.</p>
              <p>447.</p>
              <p>Upaḍḍhabhāgaṃ dātabbaṃ, iti vuttaṃ ^b^kurundiyaṃ^eb^;</p>
              <p>‘‘Thokaṃ thoka’’nti niddiṭṭhaṃ, ^b^mahāpaccariyaṃ^eb^ pana.</p>
              <p>448.</p>
              <p>Gilānānaṃ manussānaṃ, dātabbaṃ tu sakaṃ phalaṃ;</p>
              <p>Paribbayavihīnassa, sampattissariyassapi.</p>
              <p>449.</p>
              <p>Saṅghārāme yathā yatra, saṅghena katikā katā;</p>
              <p>Phalarukkhaparicchedaṃ, katvā tatrāgatassapi.</p>
              <p>450.</p>
              <p>Phalaṃ yathāparicchedaṃ, dadato pana vaṭṭati;</p>
              <p>‘‘Dassetabbāpi vā rukkhā’’, ‘‘ito gaṇha phala’’nti ca.</p>
              <p>451.</p>
              <p>Sayaṃ khaṇitvā pathaviṃ, mālāgacchādiropane;</p>
              <p>Hoti pācittiyenassa, dukkaṭaṃ kuladūsane.</p>
              <p>452.</p>
              <p>Akappiyena ^a^M0.0044^ea^ vākyena, tathā ropāpanepi ca;</p>
              <p>Sabbattha dukkaṭaṃ vuttaṃ, bhikkhuno kuladūsane.</p>
              <p>453.</p>
              <p>Ropane dukkaṭaṃyeva, hoti kappiyabhūmiyaṃ;</p>
              <p>Tathā ropāpane vuttaṃ, ubhayattha ca bhikkhuno.</p>
              <p>454.</p>
              <p>Sakiṃ āṇattiyā tassa, bahūnaṃ ropane pana;</p>
              <p>Sadukkaṭā tu pācitti, suddhaṃ vā dukkaṭaṃ siyā.</p>
              <p>455.</p>
              <p>Kappiyeneva ^a^V0.0039^ea^ vākyena, ubhayattha ca bhūmiyā;</p>
              <p>Ropane paribhogatthaṃ, na doso koci vijjati.</p>
              <p>456.</p>
              <p>Kappiyabhūmi ce hoti, sayaṃ ropetumeva ca;</p>
              <p>Vaṭṭatīti ca niddiṭṭhaṃ, ^b^mahāpaccariyaṃ^eb^ pana.</p>
              <p>457.</p>
              <p>Ārāmādīnamatthāya, sayaṃ saṃropitassa vā;</p>
              <p>Vaṭṭateva ca bhikkhūnaṃ, taṃ phalaṃ paribhuñjituṃ.</p>
              <p>458.</p>
              <p>Siñcane pana sabbattha, sayaṃ siñcāpanepi ca;</p>
              <p>Akappiyodakeneva, hoti pācitti bhikkhuno.</p>
              <p>459.</p>
              <p>Kulasaṅgahaṇatthañca, paribhogatthameva vā;</p>
              <p>Saddhiṃ pācittiyenassa, siñcato hoti dukkaṭaṃ.</p>
              <p>460.</p>
              <p>Tesaṃyeva panatthāya, dvinnaṃ kappiyavārinā;</p>
              <p>Siñcane dukkaṭaṃ vuttaṃ, tathā siñcāpanepi ca.</p>
              <p>461.</p>
              <p>Kulasaṅgahaṇatthāya, pupphānaṃ ocināpane;</p>
              <p>Sayamocinane cāpi, sapācittiyadukkaṭaṃ.</p>
              <p>462.</p>
              <p>Pupphānaṃ gaṇanāyassa, pupphamocinato pana;</p>
              <p>Hoti pācittiyāpatti, kulatthaṃ ce sadukkaṭā.</p>
              <p>463.</p>
              <p>Ganthimaṃ gopphimaṃ nāma, vedhimaṃ veṭhimampi ca;</p>
              <p>Pūrimaṃ vāyimaṃ ceti, chabbidho pupphasaṅgaho.</p>
              <p>464.</p>
              <p>Tattha ^a^M0.0045^ea^ daṇḍena daṇḍaṃ vā, vaṇṭenapi ca vaṇṭakaṃ;</p>
              <p>Ganthitvā karaṇaṃ sabbaṃ, ^b^‘‘ganthima’’^eb^nti pavuccati.</p>
              <p>465.</p>
              <p>^b^Gopphimaṃ^eb^ nāma gopphetvā, suttādīhi karīyati;</p>
              <p>Ekatovaṇṭikā mālā, ubhatovaṇṭikā ca taṃ.</p>
              <p>466.</p>
              <p>^b^Vedhimaṃ^eb^ nāma vijjhitvā, bundesu makulādikaṃ;</p>
              <p>Āvutā sūciādīhi, mālāvikati vuccati.</p>
              <p>467.</p>
              <p>^b^Veṭhimaṃ^eb^ nāma veṭhetvā, kataṃ mālāguṇehi vā;</p>
              <p>Vākādīhi ca baddhaṃ vā, ‘‘veṭhima’’nti pavuccati.</p>
              <p>468.</p>
              <p>^b^Pūrimaṃ^eb^ pana daṭṭhabbaṃ, pupphamālāhi pūraṇe;</p>
              <p>Bodhiṃ pupphapaṭādīnaṃ, parikkhepesu labbhati.</p>
              <p>469.</p>
              <p>^b^Vāyimaṃ^eb^^a^V0.0040^ea^ nāma daṭṭhabbaṃ, puppharūpapaṭādisu;</p>
              <p>Pupphamālāguṇeheva, vāyitvā karaṇe pana.</p>
              <p>470.</p>
              <p>Sabbametaṃ sayaṃ kātuṃ, kārāpetuṃ parehi vā;</p>
              <p>Bhikkhūnaṃ bhikkhunīnañca, buddhassapi na vaṭṭati.</p>
              <p>471.</p>
              <p>Tathā kalambakaṃ kātuṃ, aḍḍhacandakameva vā;</p>
              <p>Aññehi pūritaṃ puppha-paṭaṃ vā vāyitumpi ca.</p>
              <p>472.</p>
              <p>Piṭṭhakācamayaṃ dāmaṃ, geṇḍupupphamayampi ca;</p>
              <p>Kharapattamayaṃ mālaṃ, sabbaṃ kātuṃ na vaṭṭati.</p>
              <p>473.</p>
              <p>Kaṇikārādipupphāni, vitāne baddhakaṇṭake;</p>
              <p>Hīrādīhi paṭākatthaṃ, vijjhantassapi dukkaṭaṃ.</p>
              <p>474.</p>
              <p>Kaṇṭakādīhi bhikkhussa, ekapupphampi vijjhituṃ;</p>
              <p>Pupphesuyeva vā pupphaṃ, pavesetuṃ na vaṭṭati.</p>
              <p>475.</p>
              <p>Asokapiṇḍiādīnaṃ, antare dhammarajjuyā;</p>
              <p>Pavesentassa pupphāni, na doso koci vijjati.</p>
              <p>476.</p>
              <p>Ṭhapitesu ^a^M0.0046^ea^ pavesetvā, kadalicchattabhittisu;</p>
              <p>Kaṇṭakesupi pupphāni, vijjhantassapi dukkaṭaṃ.</p>
              <p>477.</p>
              <p>Kappiyaṃ pana vattabbaṃ, vacanaṃ vatthupūjane;</p>
              <p>Nimittobhāsapariyā, vaṭṭantīti pakāsitā.</p>
              <p>478.</p>
              <p>Na kevalamakattabbaṃ, kuladūsanameva ca;</p>
              <p>Atha kho vejjakammādi, na kattabbaṃ kudācanaṃ.</p>
              <p>479.</p>
              <p>Kātabbaṃ pana bhesajjaṃ, pañcannaṃ sahadhamminaṃ;</p>
              <p>Katvāpyakataviññattiṃ, kā kathā attano dhane.</p>
              <p>480.</p>
              <p>Tathā mātāpitūnampi, tadupaṭṭhākajantuno;</p>
              <p>Bhaṇḍukassattano ceva, veyyāvaccakarassapi.</p>
              <p>481.</p>
              <p>Jeṭṭhabhātā kaniṭṭho ca, tathā bhaginiyo duve;</p>
              <p>Cūḷamātā cūḷapitā, mahāmātā mahāpitā.</p>
              <p>482.</p>
              <p>Pitucchā mātulo cāti, dasime ñātayo matā;</p>
              <p>Imesampi dasannañca, kātuṃ vaṭṭati bhikkhuno.</p>
              <p>483.</p>
              <p>Sace ^a^V0.0041^ea^ bhesajjametesaṃ, nappahoti na hoti vā;</p>
              <p>Yācantipi ca taṃ bhikkhuṃ, dātabbaṃ tāvakālikaṃ.</p>
              <p>484.</p>
              <p>Sace te na ca yācanti, dātabbaṃ tāvakālikaṃ;</p>
              <p>Ābhogaṃ pana katvā vā, ‘‘dassanti puna me ime’’.</p>
              <p>485.</p>
              <p>Etesaṃ tu kulā yāva, sattamā kuladūsanaṃ;</p>
              <p>Bhesajjakaraṇāpatti, viññatti vā na rūhati.</p>
              <p>486.</p>
              <p>Bhātujāyāpi vā hoti, sace bhaginisāmiko;</p>
              <p>Sace te ñātakā honti, kātuṃ tesampi vaṭṭati.</p>
              <p>487.</p>
              <p>Aññātakā sace honti, bhātuno anujāya vā;</p>
              <p>‘‘Tumhākaṃ jagganaṭṭhāne, dethā’’ti ca vade budho.</p>
              <p>488.</p>
              <p>Atha ^a^M0.0047^ea^ tesampi puttānaṃ, katvā dātabbameva vā;</p>
              <p>‘‘Mātāpitūnaṃ tumhākaṃ, dethā’’ti vinayaññunā.</p>
              <p>489.</p>
              <p>Aññopi yo koci panissaro vā;</p>
              <p>Coropi vā yuddhaparājito vā;</p>
              <p>Āgantuko khīṇaparibbayo vā;</p>
              <p>Akallako ñātijanujjhito vā.</p>
              <p>490.</p>
              <p>Etesaṃ pana sabbesaṃ, apaccāsīsatā satā;</p>
              <p>Kātabbo paṭisanthāro, bhikkhunā sādhunādhunā.</p>
              <p>491.</p>
              <p>Parittodakasuttāni, vutte dethāti kenaci;</p>
              <p>Jalaṃ hatthena cāletvā, madditvā pana suttakaṃ.</p>
              <p>492.</p>
              <p>Dātabbaṃ bhikkhunā katvā, tesameva ca santakaṃ;</p>
              <p>Attano udakaṃ tesaṃ, suttaṃ vā deti dukkaṭaṃ.</p>
              <p>493.</p>
              <p>Anāmaṭṭhopi dātabbo, piṇḍapāto vijānatā;</p>
              <p>Dvinnaṃ mātāpitūnampi, tadupaṭṭhāyakassa ca.</p>
              <p>494.</p>
              <p>Issarassāpi dātabbo, coradāmarikassa ca;</p>
              <p>Bhaṇḍukassattano ceva, veyyāvaccakarassapi.</p>
              <p>495.</p>
              <p>Dātuṃ paṇḍupalāsassa, thālakepi ca vaṭṭati;</p>
              <p>Ṭhapetvā taṃ panaññassa, pitunopi na vaṭṭati.</p>
              <p>496.</p>
              <p>Gihīnaṃ ^a^V0.0042^ea^ pana dūteyyaṃ, jaṅghapesaniyampi ca;</p>
              <p>Satthunā dukkaṭaṃ vuttaṃ, karontassa pade pade.</p>
              <p>497.</p>
              <p>Bhaṇḍumātāpitūnampi, veyyāvaccakarassa ca;</p>
              <p>Sāsanaṃ sahadhammīnaṃ, harituṃ pana vaṭṭati.</p>
              <p>498.</p>
              <p>Kuladūsanakammena, laddhaṃ aṭṭhavidhenapi;</p>
              <p>Pañcannaṃ sahadhammīnaṃ, na ca vaṭṭati bhuñjituṃ.</p>
              <p>499.</p>
              <p>Ajjhohāresu ^a^M0.0048^ea^ sabbattha, dukkaṭaṃ paridīpitaṃ;</p>
              <p>Paribhogavaseneva, sesesupi ayaṃ nayo.</p>
              <p>500.</p>
              <p>Katvā rūpiyavohāraṃ, abhūtārocanena ca;</p>
              <p>Uppannapaccayā sabbe, samānāti pakāsitā.</p>
              <p>501.</p>
              <p>Viññattinuppadānañca, vejjakammamanesanaṃ;</p>
              <p>Pāribhaṭukataṃ mugga-sūpataṃ vatthuvijjakaṃ.</p>
              <p>502.</p>
              <p>Jaṅghapesaniyaṃ dūta-kammañca kuladūsanaṃ;</p>
              <p>Abhūtārocanaṃ buddha-paṭikuṭṭhaṃ vivajjaye.</p>
              <p>503.</p>
              <p>Na dosummattakādīnaṃ, paṭinissajjatopi taṃ;</p>
              <p>Samuṭṭhānādikaṃ sabbaṃ, saṅghabhedasamaṃ mataṃ.</p>
              <p>Kuladūsanakathā.</p>
              <p>504.</p>
              <p>Jānaṃ yāvatihaṃ yena, chāditāpatti bhikkhunā;</p>
              <p>Akāmā parivatthabbaṃ, tena tāvatihaṃ pana.</p>
              <p>505.</p>
              <p>Āpatti ca anukkhitto, pahu cānantarāyiko;</p>
              <p>Catusvapi ca taṃsaññī, tassa chādetukāmatā.</p>
              <p>506.</p>
              <p>Chādananti panetehi, dasahaṅgehi bhikkhunā;</p>
              <p>Channā nāma siyāpatti, aruṇuggamanena sā.</p>
              <p>Dve bhāṇavārā niṭṭhitā.</p>
              <p>507.</p>
              <p>Tividho parivāso hi, tividhāpetacetasā;</p>
              <p>Paṭicchanno ca suddhanto, samodhānoti dīpito.</p>
              <p>508.</p>
              <p>Tatrāyaṃ ^a^M0.0049^ea^^a^V0.0043^ea^ tu ^b^paṭicchanna-parivāso^eb^ pakāsito;</p>
              <p>Paṭicchannāya dātabbo, vasenāpattiyāti ca.</p>
              <p>509.</p>
              <p>Vatthugottavasenāpi, nāmāpattivasena vā;</p>
              <p>Kammavācā hi kātabbā, dātabbo tassa tena ca.</p>
              <p>510.</p>
              <p>‘‘Vattaṃ samādiyāmī’’ti, ‘‘parivāsa’’nti vā puna;</p>
              <p>Samādiyitvā saṅghassa, ārocetabbamādito.</p>
              <p>511.</p>
              <p>Punappunāgatānampi, ārocentova rattiyā;</p>
              <p>Chedaṃ vā vattabhedaṃ vā, akatvāva sadā vase.</p>
              <p>512.</p>
              <p>Parivāso visodhetuṃ, na sakkā tattha ce pana;</p>
              <p>Nikkhipitvāna taṃ vattaṃ, vatthabbaṃ tena bhikkhunā.</p>
              <p>513.</p>
              <p>Tattheva saṅghamajjhe vā, puggale vāpi nikkhipe;</p>
              <p>Nikkhipāmīti vattaṃ vā, parivāsanti vā tathā.</p>
              <p>514.</p>
              <p>Evamekapadenāpi, padehi dvīhi vā pana;</p>
              <p>Vattaṃ nikkhipitabbaṃ taṃ, samādānepyayaṃ nayo.</p>
              <p>515.</p>
              <p>Nikkhittakālato uddhaṃ, pakatattoti vuccati;</p>
              <p>Puna paccūsakālasmiṃ, saddhimekena bhikkhunā.</p>
              <p>516.</p>
              <p>Parikkhittavihārassa, dve parikkhepato bahi;</p>
              <p>Parikkhepārahaṭṭhānā, aparikkhittato bahi.</p>
              <p>517.</p>
              <p>Leḍḍupāte atikkamma, okkamitvā ca maggato;</p>
              <p>Gumbena vatiyā vāpi, channaṭṭhāne ṭhitena tu.</p>
              <p>518.</p>
              <p>Tena antoruṇeyeva, vattamādāya viññunā;</p>
              <p>Ārocetvāruṇe tasmiṃ, vuṭṭhite tassa santike.</p>
              <p>519.</p>
              <p>Nikkhipitvā tato vattaṃ, gantabbaṃ tu yathāsukhaṃ;</p>
              <p>Antoyevāruṇe bhikkhu, gato ce yassa kassaci.</p>
              <p>520.</p>
              <p>Ārocetvāva ^a^M0.0050^ea^ taṃ vattaṃ, nikkhipe puna paṇḍito;</p>
              <p>Sesaṃ ^b^samuccayassaṭṭha-kathāya^eb^ ca vibhāvaye.</p>
              <p>521.</p>
              <p>Āpattīnañca rattīnaṃ, paricchedaṃ na jānati;</p>
              <p>Yo tassa pana dātabbo, ^b^‘‘suddhanto’’^eb^ti pavuccati.</p>
              <p>522.</p>
              <p>Eseva ^a^V0.0044^ea^ parisuddhehi, suddhanto duvidho mato;</p>
              <p>^b^Cūḷasuddhantanāmo^eb^ ca, ^b^mahāsuddhantanāmako^eb^.</p>
              <p>523.</p>
              <p>Duvidhopi ayaṃ ratti-paricchedaṃ ajānato;</p>
              <p>Ekaccaṃ sakalaṃ vāpi, dātabbo vimatissa vā.</p>
              <p>524.</p>
              <p>Itaropi ^b^samodhāna-parivāso^eb^ tidhā mato;</p>
              <p>So ^b^odhānasamodhāno, agghamissakapubbako^eb^.</p>
              <p>525.</p>
              <p>Āpajjitvāntarāpattiṃ, chādentassa hi bhikkhuno;</p>
              <p>Divase parivutthe tu, odhunitvā padīyate.</p>
              <p>526.</p>
              <p>Purimāpattiyā mūla-divase tu vinicchite;</p>
              <p>Pacchā āpannamāpattiṃ, samodhāya vidhānato.</p>
              <p>527.</p>
              <p>Yācamānassa saṅghena, dātabbo pana bhikkhuno;</p>
              <p>Esodhānasamodhāna-parivāso pakāsito.</p>
              <p>528.</p>
              <p>Tathā sambahulāsvekā, dve vā sambahulāpi vā;</p>
              <p>Yā yā cirapaṭicchannā, tāsaṃ agghavasena hi.</p>
              <p>529.</p>
              <p>Āpattīnaṃ tato ūna-paṭicchannānameva yo;</p>
              <p>Samodhāya padātabbo, parivāsoti vuccati.</p>
              <p>530.</p>
              <p>Nānāvatthukasaññāyo, sabbā āpattiyo pana;</p>
              <p>Sabbātā ekato katvā, dātabbo missako mato.</p>
              <p>531.</p>
              <p>Parivutthaparivāsassa, mānattaṃ deyyamuttari;</p>
              <p>Cha rattiyo paṭicchannā-paṭicchannavasā duve.</p>
              <p>532.</p>
              <p>Tattha ^a^M0.0051^ea^ yā apaṭicchannā, hoti āpatti yassa tu;</p>
              <p>Tassa dātabbamānattaṃ, ^b^apaṭicchannanāmakaṃ^eb^.</p>
              <p>533.</p>
              <p>Yassāpatti paṭicchannā, parivāsāvasānake;</p>
              <p>Tassa dātabbamānattaṃ, ^b^‘‘paṭicchanna’’^eb^nti vuccati.</p>
              <p>534.</p>
              <p>Gantvā catūhi bhikkhūhi, paccūsasamaye saha;</p>
              <p>Parivāse viniddiṭṭha-ppakāraṃ desameva ca.</p>
              <p>535.</p>
              <p>‘‘Vattaṃ samādiyāmī’’ti, ‘‘mānatta’’miti vā pana;</p>
              <p>Ādiyitvāna taṃ tesaṃ, ārocetvā visārado.</p>
              <p>536.</p>
              <p>Nikkhipe ^a^V0.0045^ea^ santike tesaṃ, vattaṃ tesu gatesu vā;</p>
              <p>Bhikkhussa pubbadiṭṭhassa, ārocetvāna nikkhipe.</p>
              <p>537.</p>
              <p>Tassa dānavidhānañca, ratticchedādiko nayo;</p>
              <p>Ñeyyo ^b^samuccayassaṭṭha-kathāpāḷi^eb^vasena tu.</p>
              <p>538.</p>
              <p>Puna taṃ ciṇṇamānattaṃ, saṅgho vīsativaggiko;</p>
              <p>Abbheyya vidhinā bhikkhu, pakatatto punabbhito.</p>
              <p>539.</p>
              <p>Chādentiyāpi āpattiṃ, parivāso na vijjati;</p>
              <p>Na ca bhikkhuniyāpatti, attano chādayantiyā.</p>
              <p>540.</p>
              <p>Chādetvā vāpi āpattiṃ, acchādetvāpi vā pana;</p>
              <p>Kevalaṃ caritabbanti, pakkhamānattameva tu.</p>
              <p>541.</p>
              <p>Vinayanayamatibuddhidīpanaṃ;</p>
              <p>Vinayavinicchayametamuttamaṃ;</p>
              <p>Vividhanayanayutaṃ upenti ye;</p>
              <p>Vinayanaye paṭutaṃ upenti te.</p>
              <p>Iti vinayavinicchaye saṅghādisesakathā niṭṭhitā.</p>
            </h4>
          </h3>
        </h2>
        <h2>
          <h2n>Aniyatakathā</h2n>
          <h3>
            <h3n />
            <h4>
              <h4n />
              <p>542.</p>
              <p>Raho ^a^M0.0052^ea^ nisajjassādena, mātugāmassa santikaṃ;</p>
              <p>Gantukāmo nivāseti, akkhiṃ añjeti bhuñjati.</p>
              <p>543.</p>
              <p>Payoge ca payoge ca, hoti sabbattha dukkaṭaṃ;</p>
              <p>Gacchato padavārena, gantvā cassa nisīdato.</p>
              <p>544.</p>
              <p>Nisajjāya ubhinnampi, payogagaṇanāya ca;</p>
              <p>Hoti pācittiyaṃ tassa, bahukāni bahūsvapi.</p>
              <p>545.</p>
              <p>Samīpepi ^a^V0.0046^ea^ ṭhito andho, antodvādasahatthake;</p>
              <p>Na karoti anāpattiṃ, itthīnaṃ tu satampi ca.</p>
              <p>546.</p>
              <p>Cakkhumāpi nipajjitvā, niddāyantopi kevalaṃ;</p>
              <p>Dvāre pihitagabbhassa, nisinnopi na rakkhati.</p>
              <p>547.</p>
              <p>Anandhe sati viññusmiṃ, ṭhitassārahasaññino;</p>
              <p>Nisajjapaccayā doso, natthi vikkhittacetaso.</p>
              <p>548.</p>
              <p>Na dosummattakādīnaṃ, āpattīhipi tīhipi;</p>
              <p>Samuṭṭhānādayo tulyā, paṭhamantimavatthunā.</p>
              <p>Paṭhamāniyatakathā.</p>
              <p>549.</p>
              <p>Anandhābadhiro viññū, itthī vā purisopi vā;</p>
              <p>Antodvādasahatthaṭṭho, anāpattikaro siyā.</p>
              <p>550.</p>
              <p>Andho abadhiro vāpi, badhiro vāpi cakkhumā;</p>
              <p>Na karoti anāpattiṃ, tisamuṭṭhānamevidaṃ.</p>
              <p>Dutiyāniyatakathā.</p>
              <p>Iti vinayavinicchaye aniyatakathā niṭṭhitā.</p>
            </h4>
          </h3>
        </h2>
        <h2>
          <h2n>Nissaggiyakathā</h2n>
          <h3>
            <h3n />
            <h4>
              <h4n />
              <p>551.</p>
              <p>Khomaṃ ^a^M0.0053^ea^ kappāsakoseyyaṃ, sāṇaṃ bhaṅgañca kambalaṃ;</p>
              <p>Cīvaraṃ chabbidhaṃ vuttaṃ, jātito pana kappiyaṃ.</p>
              <p>552.</p>
              <p>Dukūlañceva pattuṇṇaṃ, cinaṃ somārapaṭṭakaṃ;</p>
              <p>Iddhijaṃ devadinnañca, tassetaṃ anulomikaṃ.</p>
              <p>553.</p>
              <p>Ticīvaraṃ parikkhāra-coḷañca mukhapuñchanaṃ;</p>
              <p>Nisīdanamadhiṭṭheyya, paccattharaṇameva ca.</p>
              <p>554.</p>
              <p>Ekāhampi ^a^V0.0047^ea^ vinā bhikkhu, na vaseyya ticīvaraṃ;</p>
              <p>Na vaseyya tathādhiṭṭhā, cātumāsaṃ nisīdanaṃ.</p>
              <p>555.</p>
              <p>Rajitvā kappiyaṃ binduṃ, datvā tattha ticīvaraṃ;</p>
              <p>Upapannaṃ pamāṇena, adhiṭṭhātabbameva taṃ.</p>
              <p>556.</p>
              <p>Pacchimantena saṅghāṭi, dīghaso muṭṭhipañcakā;</p>
              <p>Muṭṭhittikā ca tiriyaṃ, uttamantena sā pana.</p>
              <p>557.</p>
              <p>Satthuno cīvarūnāpi, vaṭṭatīti pakāsitā;</p>
              <p>Idamevuttarāsaṅge, pamāṇaṃ paridīpitaṃ.</p>
              <p>558.</p>
              <p>Muṭṭhipañcakaṃ dīghantaṃ, pamāṇaṃ tiriyantato;</p>
              <p>Aḍḍhateyyaṃ dvihatthaṃ vā, sese antaravāsake.</p>
              <p>559.</p>
              <p>Ahatāhatakappānaṃ, saṅghāṭi diguṇā matā;</p>
              <p>Ekapaṭṭuttarāsaṅgo, evamantaravāsako.</p>
              <p>560.</p>
              <p>Utuddhaṭānaṃ pana cīvarānaṃ;</p>
              <p>Saṅghāṭi bhikkhussa catugguṇā vā;</p>
              <p>Duvepi sesā diguṇāva vuttā;</p>
              <p>Yathāsukhaṃ vaṭṭati paṃsukūlaṃ.</p>
              <p>561.</p>
              <p>Tīṇipi ^a^M0.0054^ea^ dvepi cekaṃ vā, chinditabbaṃ pahoti ce;</p>
              <p>Sabbesu appahontesu, deyyamanvādhikampi vā.</p>
              <p>562.</p>
              <p>Acchinnaṃ vā anādinnaṃ, dhārentassa ticīvaraṃ;</p>
              <p>Bhikkhuno dukkaṭaṃ vuttaṃ, dubbhogena ca sevato.</p>
              <p>563.</p>
              <p>Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;</p>
              <p>Vivaṭṭaṃ anuvivaṭṭaṃ, bāhantampi ca bhikkhuno.</p>
              <p>564.</p>
              <p>Dassetvāva vidhiṃ sabbaṃ, pañcakādippabhedakaṃ;</p>
              <p>Chinnaṃ samaṇasāruppaṃ, kātabbaṃ tu ticīvaraṃ.</p>
              <p>565.</p>
              <p>Dānenacchijjagāhena, vissāsaggahaṇena ca;</p>
              <p>Hīnāyāvattanenāpi, sikkhāya ca pahānato.</p>
              <p>566.</p>
              <p>Paccuddhāravināsehi, liṅgassa parivattanā;</p>
              <p>Sabbaṃ bhijjatidhiṭṭhānaṃ, chiddabhāve ticīvaraṃ.</p>
              <p>567.</p>
              <p>Kaniṭṭhassaṅgulasseva ^a^V0.0048^ea^, nakhapiṭṭhippamāṇakaṃ;</p>
              <p>Vinividdhaṃ panacchidda-madhiṭṭhānavināsanaṃ.</p>
              <p>568.</p>
              <p>Eko tantupi acchinno, adhiṭṭhānaṃ na bhindati;</p>
              <p>Setabhāvaṃ karontena, dhotampi rajakena vā.</p>
              <p>569.</p>
              <p>Paṭhamaṃ aggaḷaṃ datvā, pacchā chindati rakkhati;</p>
              <p>Ghaṭetvā koṭiyo dve vā, pacchā chindati rakkhati.</p>
              <p>570.</p>
              <p>Caturaṭṭhaṅgulā oraṃ, ekadvinnaṃ tirīyato;</p>
              <p>Tiṇṇampi dīghato chiddaṃ, bhindateva vidatthiyā.</p>
              <p>571.</p>
              <p>Nisīdanassa dīghena, bhavanti dve vidatthiyo;</p>
              <p>Vitthārena diyaḍḍhā ca, sugatassa vidatthiyā.</p>
              <p>572.</p>
              <p>Honti kaṇḍuppaṭicchādi, tiriyaṃ dve vidatthiyo;</p>
              <p>Dīghatopi catassova, sugatassa vidatthiyā.</p>
              <p>573.</p>
              <p>Dīghato ^a^M0.0055^ea^ sugatasseva, bhavanti cha vidatthiyo;</p>
              <p>Vitthārenaḍḍhateyyāva, siyā vassikasāṭikā.</p>
              <p>574.</p>
              <p>Muninā tīsu etesu, karontassa taduttariṃ;</p>
              <p>Adhikacchedanaṃ tassa, pācittiyamudīritaṃ.</p>
              <p>575.</p>
              <p>Mukhapuñchanacoḷassa, paccattharaṇakassa vā;</p>
              <p>Pamāṇaṃ appamāṇena, na ceva paridīpitaṃ.</p>
              <p>576.</p>
              <p>Sadasaṃ adasaṃ sabbaṃ, paccattharaṇacīvaraṃ;</p>
              <p>Mahantaṃ khuddakaṃ eka-manekampi ca vaṭṭati.</p>
              <p>577.</p>
              <p>Mukhapuñchanacoḷekaṃ, dvepi vaṭṭanti sabbathā;</p>
              <p>Sadasaṃ adasaṃ vāpi, sadasaṃva nisīdanaṃ.</p>
              <p>578.</p>
              <p>Adasā rajitāyeva, vaṭṭatādinnakappakā;</p>
              <p>Vuttā kaṇḍuppaṭicchādi, tathā vassikasāṭikā.</p>
              <p>579.</p>
              <p>Gaṇanaṃ vā pamāṇaṃ vā, na parikkhāracoḷake;</p>
              <p>Pamāṇagaṇanātīti, bhaṇanti pakataññuno.</p>
              <p>580.</p>
              <p>Sugataṭṭhaṅgulāyāmaṃ, caturaṅgulavitthataṃ;</p>
              <p>Vikappanupagaṃ hoti, pacchimaṃ nāma cīvaraṃ.</p>
              <p>581.</p>
              <p>Parissāvapaṭaṃ ^a^V0.0049^ea^ patta-potthakatthavikādikaṃ;</p>
              <p>Adhiṭṭheyya parikkhāra-coḷaṃ pacchimacīvaraṃ.</p>
              <p>582.</p>
              <p>Bahūni ekato katvā, adhiṭṭhātumpi vaṭṭati;</p>
              <p>Mātuādīnamatthāya, ṭhapite natthi dosatā.</p>
              <p>583.</p>
              <p>Vassamāse adhiṭṭheyya, caturo vassasāṭikaṃ;</p>
              <p>Puna paccuddharitvā taṃ, vikappeyya tato paraṃ.</p>
              <p>584.</p>
              <p>Tāva kaṇḍuppaṭicchādiṃ, yāva rogo na sammati;</p>
              <p>Adhiṭṭhahitvā tato uddhaṃ, uddharitvā vikappaye.</p>
              <p>585.</p>
              <p>‘‘Imaṃ kaṇḍuppaṭicchādiṃ, imamantaravāsakaṃ;</p>
              <p>Adhiṭṭhāmī’’tidhiṭṭheyya, sesesupi ayaṃ nayo.</p>
              <p>586.</p>
              <p>‘‘Imaṃ ^a^M0.0056^ea^ kaṇḍuppaṭicchādiṃ, eta’’nti ca asammukhe;</p>
              <p>Vatvā paccuddhareyyevaṃ, sesesupi vicakkhaṇo.</p>
              <p>587.</p>
              <p>Ābhogaṃ manasā katvā, kāyena phusanākataṃ;</p>
              <p>Vacasādhiṭṭhitañcāti, adhiṭṭhānaṃ dvidhā mataṃ.</p>
              <p>588.</p>
              <p>Iti sabbamidaṃ vuttaṃ, tecīvarikabhikkhuno;</p>
              <p>Tathā vatvāvadhiṭṭheyya, taṃ parikkhāracoḷiko.</p>
              <p>589.</p>
              <p>Ticīvaraṃ parikkhāra-coḷaṃ kātumpi vaṭṭati;</p>
              <p>Evaṃ cudosite vutto, parihāro niratthako.</p>
              <p>590.</p>
              <p>Na, tecīvarikasseva, vuttattā tattha satthunā;</p>
              <p>Taṃ parikkhāracoḷassa, tasmā sabbampi vaṭṭati.</p>
              <p>591.</p>
              <p>‘‘Adhiṭṭheti vikappeti, anāpattī’’ti ettha ca;</p>
              <p>Adhiṭṭhātabbakasseva, vikappanavidhānato.</p>
              <p>592.</p>
              <p>Bhikkhussevaṃ karontassa, na doso upalabbhati;</p>
              <p>Evañca na siyā kasmā, mukhapuñchanakādikaṃ.</p>
              <p>593.</p>
              <p>Mukhapuñchanakādīnaṃ, tesaṃ kiccavidhānato;</p>
              <p>Akiccassāmikassassa, adhiṭṭhānaṃ tu yujjati.</p>
              <p>594.</p>
              <p>Nidhānamukhametanti, ^b^mahāpaccariyaṃ^eb^ pana;</p>
              <p>Vuttattā ca nisedhetuṃ, na sakkā vinayaññunā.</p>
              <p>595.</p>
              <p>Cīvaraṃ ^a^V0.0050^ea^ paripuṇṇanti, nidānuppattitopi ca;</p>
              <p>Nidhānamukhametanti, veditabbaṃ vibhāvinā.</p>
              <p>596.</p>
              <p>Kusavākādicīrāni, kambalaṃ kesavālajaṃ;</p>
              <p>Thullaccayaṃ dhārayato-lūkapakkhājinakkhipe.</p>
              <p>597.</p>
              <p>Kadalerakadussesu, akkadusse ca potthake;</p>
              <p>Dukkaṭaṃ tiriṭe vāpi, veṭhane kañcukepi ca.</p>
              <p>598.</p>
              <p>Sabbanīlakamañjeṭṭha-kaṇhalohitapītake ^a^M0.0057^ea^;</p>
              <p>Mahānāmamahāraṅga-rattesupi ca dukkaṭaṃ.</p>
              <p>599.</p>
              <p>Acchinnadasake dīgha-phalapupphadasesu ca;</p>
              <p>Acchinnacīvarassettha, natthi kiñci akappiyaṃ.</p>
              <p>600.</p>
              <p>Adhiṭṭheti vikappeti, vissajjeti vinassati;</p>
              <p>Antodasāhaṃ vissāse, anāpatti pakāsitā.</p>
              <p>601.</p>
              <p>Kathinaṃ nāma nāmena, samuṭṭhānamidaṃ pana;</p>
              <p>Acittamakriyaṃ vuttaṃ, ticittañca tivedanaṃ.</p>
              <p>Paṭhamakathinakathā.</p>
              <p>602.</p>
              <p>Gāmādīsu padesesu, tipañcasu ticīvaraṃ;</p>
              <p>Ṭhapetvā ekarattampi, saṅghasammutiyā vinā.</p>
              <p>603.</p>
              <p>Bhikkhuno pana tenassa, vippavatthuṃ na vaṭṭati;</p>
              <p>Hoti nissaggiyaṃ vippa-vasato aruṇuggame.</p>
              <p>604.</p>
              <p>Cīvaraṃ nikkhipitvāna, nhāyantasseva rattiyaṃ;</p>
              <p>Aruṇe uṭṭhite kiṃ nu, kātabbaṃ tena bhikkhunā.</p>
              <p>605.</p>
              <p>Dukkaṭaṃ muninā vuttaṃ, nissaggiyanivāsane;</p>
              <p>Tabbhayā pana so bhikkhu, naggo gacchati dukkaṭaṃ.</p>
              <p>606.</p>
              <p>Acchinnacīvaraṭṭhāne, ṭhitattā pana bhikkhuno;</p>
              <p>Na tassākappiyaṃ nāma, cīvaraṃ atthi kiñcipi.</p>
              <p>607.</p>
              <p>Nigāsetvā gahetvā ca, gantvā bhikkhussa santikaṃ;</p>
              <p>Nissajjitvā panāpatti, desetabbāva viññunā.</p>
              <p>608.</p>
              <p>Parassa ^a^V0.0051^ea^ nissajjitvā taṃ, dukkaṭaṃ paribhuñjato;</p>
              <p>Payoge ca payoge ca, hoti pārupanādisu.</p>
              <p>609.</p>
              <p>Anāpatti ^a^M0.0058^ea^ tamaññassa, bhikkhuno paribhuñjato;</p>
              <p>Adentassa ca nissaṭṭhaṃ, dukkaṭaṃ pariyāputaṃ.</p>
              <p>610.</p>
              <p>There ca dahare maggaṃ, gacchantesu ubhosupi;</p>
              <p>Pattacīvaramādāya, ohīne dahare pana.</p>
              <p>611.</p>
              <p>Asampatte garuṃ tasmiṃ, uggacchatyaruṇo yadi;</p>
              <p>Hoti nissaggiyaṃ vatthaṃ, na passambhati nissayo.</p>
              <p>612.</p>
              <p>Muhuttaṃ vissamitvāna, gacchante dahare pana;</p>
              <p>Hoti nissaggiyaṃ vatthaṃ, passambhati ca nissayo.</p>
              <p>613.</p>
              <p>Sutā dhammakathā yasmiṃ, uggacchatyaruṇo yadi;</p>
              <p>Hoti nissaggiyaṃ vatthaṃ, passambhati ca nissayo.</p>
              <p>614.</p>
              <p>Paccuddhāre anāpatti, laddhasammutikassapi;</p>
              <p>Antoyevāruṇe taṃ vā, vissajjeti vinassati.</p>
              <p>615.</p>
              <p>Paṭhamena samānāva, samuṭṭhānādayo nayā;</p>
              <p>Apaccuddharaṇaṃ ettha, akriyāti visesitaṃ.</p>
              <p>Dutiyakathinakathā.</p>
              <p>616.</p>
              <p>Akālacīvaraṃ māsa-paramaṃ nikkhipe sati;</p>
              <p>Paccāsāya tato uddhaṃ, ṭhapetuṃ na ca vaṭṭati.</p>
              <p>617.</p>
              <p>Dasāhātikkamoyeva;</p>
              <p>Paṭhame kathine idha;</p>
              <p>Māsassātikkamo vutto;</p>
              <p>Seso tena samo mato.</p>
              <p>Tatiyakathinakathā.</p>
              <p>618.</p>
              <p>Bhikkhu ^a^M0.0059^ea^ bhikkhuniyā bhuttaṃ, vatthaṃ aññātikāya yo;</p>
              <p>Dhovāpeti rajāpeti, ākoṭāpeti ce tato.</p>
              <p>619.</p>
              <p>Tassa ^a^V0.0052^ea^ nissaggiyāpatti, paṭhamena pakāsitā;</p>
              <p>Tathā sesehi ca dvīhi, dīpitaṃ dukkaṭadvayaṃ.</p>
              <p>620.</p>
              <p>Sikkhamānāya vā hatthe, dhovanatthāya deti ce;</p>
              <p>Sā hutvā upasampannā, pacchā dhovati so nayo.</p>
              <p>621.</p>
              <p>Sāmaṇeraniddesepi, liṅgaṃ ce parivattati;</p>
              <p>Bhikkhunīsupasampajja, dhote nissaggiyaṃ siyā.</p>
              <p>622.</p>
              <p>Daharānañca bhikkhūnaṃ, hatthe vatthe niyyādite;</p>
              <p>Parivattitaliṅgesu, tesupesa nayo mato.</p>
              <p>623.</p>
              <p>Tathā bhikkhuniyā hatthe, dinne ‘‘dhovā’’ti cīvare;</p>
              <p>Parivatte tu liṅgasmiṃ, sace dhovati vaṭṭati.</p>
              <p>624.</p>
              <p>‘‘Dhovā’’ti bhikkhunī vuttā, sace sabbaṃ karoti sā;</p>
              <p>Dhovanappaccayāyeva, tassa nissaggiyaṃ siyā.</p>
              <p>625.</p>
              <p>‘‘Imasmiṃ cīvare sabbaṃ, kattabbaṃ tvaṃ karohi’’ti;</p>
              <p>Hoti nissaggiyañceva, vadato dukkaṭadvayaṃ.</p>
              <p>626.</p>
              <p>Ñātikāñātisaññissa, paccattharanisīdanaṃ;</p>
              <p>Aññassa santakaṃ vāpi, dhovāpentassa dukkaṭaṃ.</p>
              <p>627.</p>
              <p>Ekatoupasampannā, bhikkhunīnaṃ vasena yā;</p>
              <p>Tāya dhovāpane vāpi, hoti āpatti dukkaṭaṃ.</p>
              <p>628.</p>
              <p>Avuttā paribhuttaṃ vā, aññaṃ vā yadi dhovati;</p>
              <p>Na doso, sañcarittena, samuṭṭhānādayo samā.</p>
              <p>Purāṇacīvaradhovāpanakathā.</p>
              <p>629.</p>
              <p>Vikappanupagaṃ ^a^M0.0060^ea^ kiñci, pacchimaṃ pana cīvaraṃ;</p>
              <p>Gaṇhato hoti āpatti, ṭhapetvā pārivattakaṃ.</p>
              <p>630.</p>
              <p>Payoge gahaṇatthāya, dukkaṭaṃ pariyāputaṃ;</p>
              <p>Tassa nissaggiyāpatti, gahaṇena pakāsitā.</p>
              <p>631.</p>
              <p>Sace anupasampanna-hatthe peseti cīvaraṃ;</p>
              <p>Aññatra pārivattāpi, gahetuṃ pana vaṭṭati.</p>
              <p>632.</p>
              <p>Ñātikāyapi ^a^V0.0053^ea^ aññāti-saññissa vimatissa vā;</p>
              <p>Ekatoupasampanna-hatthā gaṇhāti dukkaṭaṃ.</p>
              <p>633.</p>
              <p>‘‘Dassāmī’’ti ca ābhogaṃ, katvā vā pārivattakaṃ;</p>
              <p>Tāvakālikavissāsa-ggāhe doso na vijjati.</p>
              <p>634.</p>
              <p>Aññaṃ pana parikkhāraṃ, na doso hoti gaṇhato;</p>
              <p>Sañcarittasamuṭṭhānaṃ, idaṃ vuttaṃ kriyākriyaṃ.</p>
              <p>Cīvarapaṭiggahaṇakathā.</p>
              <p>635.</p>
              <p>Cīvaraṃ viññāpentassa, aññātakāppavāritaṃ;</p>
              <p>Hoti nissaggiyāpatti, aññatra samayā pana.</p>
              <p>636.</p>
              <p>Tikapācittiyaṃ vuttaṃ, tatheva dvikadukkaṭaṃ;</p>
              <p>Ñātakeñātisaññissa, tattha vematikassa ca.</p>
              <p>637.</p>
              <p>Samaye viññāpentassa, ñātake vā pavārite;</p>
              <p>Aññassatthāya vā tassa, ñātake vā pavārite.</p>
              <p>638.</p>
              <p>Anāpattīti ñātabbaṃ, tathā ummattakādino;</p>
              <p>Samuṭṭhānādayo sabbe, sañcarittasamā matā.</p>
              <p>Aññātakaviññattikathā.</p>
              <p>639.</p>
              <p>Appavāritamaññātiṃ ^a^M0.0061^ea^, cīvaraṃ tu taduttariṃ;</p>
              <p>Hoti nissaggiyāpatti, viññāpentassa bhikkhuno.</p>
              <p>640.</p>
              <p>Yassa tīṇipi naṭṭhāni, dve vā ekampi vā pana;</p>
              <p>Dve vā ekampi vā tena, sāditabbaṃ na kiñcipi.</p>
              <p>641.</p>
              <p>Sesakaṃ āharantassa, dinne nacchinnakāraṇā;</p>
              <p>Santake ñātakādīnaṃ, attanopi dhanena vā.</p>
              <p>642.</p>
              <p>Anāpattīti ñātabbaṃ, tathā ummattakādino;</p>
              <p>Samuṭṭhānādayo sabbe, sañcarittasamā matā.</p>
              <p>Tatuttarikathā.</p>
              <p>643.</p>
              <p>Kalyāṇakamyatāhetu ^a^V0.0054^ea^, āpajjati vikappanaṃ;</p>
              <p>Cīvare pana yo tassa, lābhā nissaggiyaṃ bhave.</p>
              <p>644.</p>
              <p>Mahagghaṃ dātukāmamhi, appagghaṃ viññāpeti yo;</p>
              <p>Santake ñātakādīnaṃ, anāpatti pakāsitā.</p>
              <p>645.</p>
              <p>Ñātakeññātisaññissa, dukkaṭaṃ vimatissa ca;</p>
              <p>Sañcarittasamā vuttā, samuṭṭhānādayo nayā.</p>
              <p>Paṭhamopakkhaṭakathā.</p>
              <p>646.</p>
              <p>Dutiyopakkhaṭe yasmā, vattabbaṃ natthi kiñcipi;</p>
              <p>Tasmā anantarenassa, sadisova vinicchayo.</p>
              <p>Dutiyopakkhaṭakathā.</p>
              <p>647.</p>
              <p>Raññā vā rājabhoggena, bhikkhumuddissamābhataṃ;</p>
              <p>Akappiyaṃ suvaṇṇādiṃ, gahetuṃ na ca vaṭṭati.</p>
              <p>648.</p>
              <p>Rajataṃ ^a^M0.0062^ea^ jātarūpaṃ vā, attano vā parassa vā;</p>
              <p>Atthāya gaṇhituṃ kiñci, dīyamānaṃ na vaṭṭati.</p>
              <p>649.</p>
              <p>Aññassatthāya niddiṭṭhaṃ, bhikkhuno paṭiggaṇhato;</p>
              <p>Dukkaṭaṃ tassa hotīti, ^b^mahāpaccariyaṃ^eb^ pana.</p>
              <p>650.</p>
              <p>Netvā akappiyaṃ bhaṇḍaṃ, itthaṃ koci sace vade;</p>
              <p>‘‘Idaṃ saṅghassa dammīti, puggalassa gaṇassa vā.</p>
              <p>651.</p>
              <p>Ārāmaṃ vā vihāraṃ vā, cetiyaṃ vā karohi’’ti;</p>
              <p>Na ca vaṭṭati taṃ vatthuṃ, sabbesaṃ sampaṭicchituṃ.</p>
              <p>652.</p>
              <p>Anāmasitvā saṅghaṃ vā, gaṇaṃ vā puggalampi vā;</p>
              <p>‘‘Cetiyassa vihārassa, demā’’tipi vadanti ce.</p>
              <p>653.</p>
              <p>Taṃ hiraññaṃ suvaṇṇaṃ vā, nisedhetuṃ na vaṭṭati;</p>
              <p>Ārāmikānaṃ vattabbaṃ, ‘‘vadantevamime’’ti ca.</p>
              <p>654.</p>
              <p>Rajataṃ jātarūpaṃ vā, saṅghassa paṭiggaṇhato;</p>
              <p>Hoti nissaggiyāpatti, paribhoge ca dukkaṭaṃ.</p>
              <p>655.</p>
              <p>Taḷākassa ^a^V0.0055^ea^ ca khettattā, sassuppattinidānato;</p>
              <p>Gahaṇaṃ paribhogo vā, na ca vaṭṭati bhikkhuno.</p>
              <p>656.</p>
              <p>‘‘Cattāro paccaye saṅgho, gaṇo vā paribhuñjatu’’;</p>
              <p>Iccevaṃ pana vatvā ce, deti sabbampi vaṭṭati.</p>
              <p>657.</p>
              <p>Kārāpeti ca kedāre, chindāpetvā vanaṃ pana;</p>
              <p>Kedāresu purāṇesu, atirekampi gaṇhati.</p>
              <p>658.</p>
              <p>Aparicchinnabhāgasmiṃ, navasassepi ‘‘ettakaṃ;</p>
              <p>Bhāgaṃ dethā’’ti vatvā ce, uṭṭhāpeti kahāpaṇe.</p>
              <p>659.</p>
              <p>Vatvā akappiyaṃ vācaṃ, ‘‘kasatha vapathā’’ti ca;</p>
              <p>Uppāditañca sabbesaṃ, hoti sabbamakappiyaṃ.</p>
              <p>660.</p>
              <p>‘‘Ettako ^a^M0.0063^ea^ nāma bhāgoti, ettikāya ca bhūmiyā’’;</p>
              <p>Patiṭṭhāpeti yo bhūmiṃ, avatvā kasathādikaṃ.</p>
              <p>661.</p>
              <p>Sayameva pamāṇassa, jānanatthaṃ tu bhūmiyā;</p>
              <p>Rajjuyā vāpi daṇḍena, khettaṃ mināti yo pana.</p>
              <p>662.</p>
              <p>Khale vā rakkhati ṭhatvā, khalatopi tato puna;</p>
              <p>Nīharāpeti vā vīhī, tassevetamakappiyaṃ.</p>
              <p>663.</p>
              <p>‘‘Ettakehi ca vīhīhi, idaṃ āharathā’’ti ca;</p>
              <p>Āharanti sace vuttā, tassevetamakappiyaṃ.</p>
              <p>664.</p>
              <p>‘‘Ettakena hiraññena, idamāharathā’’ti ca;</p>
              <p>Āharanti ca yaṃ vuttā, sabbesaṃ tamakappiyaṃ.</p>
              <p>665.</p>
              <p>Pesakārakadāsaṃ vā, aññaṃ vā rajakādisu;</p>
              <p>Ārāmikānaṃ nāmena, dente vaṭṭati gaṇhituṃ.</p>
              <p>666.</p>
              <p>‘‘Gāvo demā’’ti vuttepi, gahetuṃ na ca vaṭṭati;</p>
              <p>Pañcagorasabhogatthaṃ, vutte demāti vaṭṭati.</p>
              <p>667.</p>
              <p>Ajikādīsu eseva, nayo ñeyyo vibhāvinā;</p>
              <p>Kappiyena ca vākyena, sabbaṃ vaṭṭati gaṇhituṃ.</p>
              <p>668.</p>
              <p>Hatthiṃ vā mahisaṃ assaṃ, goṇaṃ kukkuṭasūkaraṃ;</p>
              <p>Dentesu ca manussesu, na ca vaṭṭati gaṇhituṃ.</p>
              <p>669.</p>
              <p>Paṭisiddhepi ^a^V0.0056^ea^ saṅghassa, datvā gacchati ce pana;</p>
              <p>Mūlaṃ datvā ca saṅghassa, keci gaṇhanti vaṭṭati.</p>
              <p>670.</p>
              <p>‘‘Khettaṃ vatthuṃ taḷākaṃ vā, dema goajikādikaṃ;</p>
              <p>Vihārassā’’ti vuttepi, nisedhetuṃ na vaṭṭati.</p>
              <p>671.</p>
              <p>Tikkhattuṃ codanā vuttā, chakkhattuṃ ṭhānamabravi;</p>
              <p>Yadi codetiyeva cha, codanā diguṇā ṭhiti.</p>
              <p>672.</p>
              <p>Anāpatti ^a^M0.0064^ea^ acodetvā, laddhe ummattakādino;</p>
              <p>Samuṭṭhānādayo sabbe, sañcarittasamā matā.</p>
              <p>Rājasikkhāpadakathā.</p>
              <p>Cīvaravaggo paṭhamo.</p>
              <p>673.</p>
              <p>Ekenāpi ca missetvā, santhataṃ kosiyaṃsunā;</p>
              <p>Hoti nissaggiyāpatti, kārāpentassa bhikkhuno.</p>
              <p>674.</p>
              <p>Paratthāya karontassa, kārāpentassa santhataṃ;</p>
              <p>Aññena ca kataṃ laddhā, sevamānassa dukkaṭaṃ.</p>
              <p>675.</p>
              <p>Anāpatti vitānaṃ vā, bhūmattharaṇameva vā;</p>
              <p>Bhisi bibbohanaṃ vāpi, karontassādikammino.</p>
              <p>Kosiyakathā.</p>
              <p>676.</p>
              <p>Kāḷakeḷakalomānaṃ, suddhānaṃ santhataṃ sace;</p>
              <p>Kareyyāpatti hotissa, sesaṃ tu paṭhamūpamaṃ.</p>
              <p>Suddhakāḷakakathā.</p>
              <p>677.</p>
              <p>Anāpatti tulaṃ vāpi, bahuṃ vā sabbameva vā;</p>
              <p>Karontassa gahetvāna, odātaṃ kapilampi vā.</p>
              <p>678.</p>
              <p>Anukkamena etāni, santhatāni ca tīṇipi;</p>
              <p>Nissajjitvāpi laddhāni, sevamānassa dukkaṭaṃ.</p>
              <p>679.</p>
              <p>Samuṭṭhānādayo ^a^V0.0057^ea^ sabbe, sañcarittasamā matā;</p>
              <p>Imesaṃ pana tiṇṇampi, tatiyaṃ tu kriyākriyaṃ.</p>
              <p>Dvebhāgakathā.</p>
              <p>680.</p>
              <p>Channaṃ ^a^M0.0065^ea^ orena vassānaṃ, karontassa ca santhataṃ;</p>
              <p>Hoti nissaggiyāpatti, ṭhapetvā bhikkhusammutiṃ.</p>
              <p>681.</p>
              <p>Anāpatti paratthāya, kārāpeti karoti vā;</p>
              <p>Kataṃ vā pana aññena, labhitvā paribhuñjato.</p>
              <p>682.</p>
              <p>Chabbassāni karontassa, taduddhampi ca santhataṃ;</p>
              <p>Vitāne sāṇipākāre, nissajjitvā katepi ca.</p>
              <p>Chabbassakathā.</p>
              <p>683.</p>
              <p>Anāpatti anādāya, asante santhate pana;</p>
              <p>Aññassatthāya kāretuṃ, katañca paribhuñjituṃ.</p>
              <p>684.</p>
              <p>Anādānavasenassa, sugatassa vidatthiyā;</p>
              <p>Karaṇena ca satthārā, vuttametaṃ kriyākriyaṃ.</p>
              <p>685.</p>
              <p>Samuṭṭhānādayo sabbe, sañcarittasamā matā;</p>
              <p>Anantarassimassāpi, viseso nupalabbhati.</p>
              <p>Nisīdanasanthatakathā.</p>
              <p>686.</p>
              <p>Gacchante pana yāne vā, hatthiassādikesu vā;</p>
              <p>Ṭhapeti yadi lomāni, sāmikassa ajānato.</p>
              <p>687.</p>
              <p>Tiyojanamatītesu, tesu āpatti bhikkhuno;</p>
              <p>Agacchantesu tesveva, ṭhapitesupyayaṃ nayo.</p>
              <p>688.</p>
              <p>Yāne pana agacchante, asse vā hatthipiṭṭhiyaṃ;</p>
              <p>Ṭhapetvā abhirūhitvā, sace sāreti vaṭṭati.</p>
              <p>689.</p>
              <p>Na vaṭṭatīti niddiṭṭhaṃ, ^b^kurundaṭṭhakathāya^eb^ hi;</p>
              <p>Taṃ panaññaṃ harāpeti, vacanena virujjhati.</p>
              <p>690.</p>
              <p>Kaṇṇacchiddesu ^a^V0.0058^ea^^a^M0.0066^ea^ lomāni, pakkhipitvāpi gacchato;</p>
              <p>Hotiyeva kirāpatti, lomānaṃ gaṇanāvasā.</p>
              <p>691.</p>
              <p>Suttakena ca bandhitvā, ṭhapitaṃ pana vaṭṭati;</p>
              <p>Veṇiṃ katvā harantassa, āpatti paridīpitā.</p>
              <p>692.</p>
              <p>Suṅkaghātaṃ anuppatvā, corādīhi upadduto;</p>
              <p>Yo caññavihito vāpi, āpatti yadi gacchati.</p>
              <p>693.</p>
              <p>Tiyojanaṃ harantassa, ūnakaṃ vā tiyojanaṃ;</p>
              <p>Tathā paccāharantassa, tāniyeva tiyojanaṃ.</p>
              <p>694.</p>
              <p>Nivāsatthāya vā gantvā, harantassa tato paraṃ;</p>
              <p>Acchinnaṃ vāpi nissaṭṭhaṃ, labhitvā haratopi ca.</p>
              <p>695.</p>
              <p>Harāpentassa aññena, harato katabhaṇḍakaṃ;</p>
              <p>Tathā ummattakādīnaṃ, anāpatti pakāsitā.</p>
              <p>696.</p>
              <p>Idaṃ pana samuṭṭhānaṃ, kāyato kāyacittato;</p>
              <p>Acittaṃ kāyakammañca, ticittañca tivedanaṃ.</p>
              <p>Eḷakalomakathā.</p>
              <p>697.</p>
              <p>Samuṭṭhānādinā saddhiṃ, lomadhovāpanampi ca;</p>
              <p>Cīvarassa purāṇassa, dhovāpanasamaṃ mataṃ.</p>
              <p>Eḷakalomadhovāpanakathā.</p>
              <p>698.</p>
              <p>Gaṇheyya vā gaṇhāpeyya, rajataṃ jātarūpakaṃ;</p>
              <p>Nissajjitvā panāpatti, desetabbāva bhikkhunā.</p>
              <p>699.</p>
              <p>Rajataṃ jātarūpañca, ubhinnaṃ māsakopi ca;</p>
              <p>Etaṃ catubbidhaṃ vatthu, hoti nissaggiyāvahaṃ.</p>
              <p>700.</p>
              <p>Muttā ^a^M0.0067^ea^ maṇi silā saṅkho, pavāḷaṃ lohitaṅkako;</p>
              <p>Masāragallaṃ dhaññāni, satta gomahisādikaṃ.</p>
              <p>701.</p>
              <p>Khettaṃ vatthuṃ taḷākañca, dāsidāsādikaṃ pana;</p>
              <p>Dukkaṭasseva vatthūni, dīpitāni mahesinā.</p>
              <p>702.</p>
              <p>Muggamāsādikaṃ ^a^V0.0059^ea^ sabbaṃ, sappiādīni taṇḍulā;</p>
              <p>Suttaṃ vatthaṃ halaṃ phālaṃ, kappiyaṃ evamādikaṃ.</p>
              <p>703.</p>
              <p>Tatthattano panatthāya, vatthuṃ nissaggiyassa hi;</p>
              <p>Sampaṭicchati yo bhikkhu, tassa nissaggiyaṃ siyā.</p>
              <p>704.</p>
              <p>Saṅghādīnaṃ tamatthāya, gaṇhato dukkaṭaṃ tathā;</p>
              <p>Dukkaṭassa ca vatthumpi, sabbatthāya ca dukkaṭaṃ.</p>
              <p>705.</p>
              <p>Sace kahāpaṇādīnaṃ, sahassaṃ paṭigaṇhati;</p>
              <p>Vatthūnaṃ gaṇanāyassa, āpattigaṇanā siyā.</p>
              <p>706.</p>
              <p>Tathā sithilabaddhesu, thavikādīsu rūpato;</p>
              <p>Āpattigaṇanā vuttā, ^b^mahāpaccariyaṃ^eb^ pana.</p>
              <p>707.</p>
              <p>‘‘Idaṃ ayyassa hotū’’ti, vutte vā pana kenaci;</p>
              <p>Sace gaṇhitukāmopi, nisedhetabbameva ca.</p>
              <p>708.</p>
              <p>Paṭikkhittepi taṃ vatthuṃ, ṭhapetvā yadi gacchati;</p>
              <p>Tathā gopāyitabbaṃ taṃ, yathā taṃ na vinassati.</p>
              <p>709.</p>
              <p>‘‘Āharedamidaṃ gaṇha, idaṃ dehīdha nikkhipa’’;</p>
              <p>Iccevaṃ bhikkhuno vattuṃ, na vaṭṭati akappiyaṃ.</p>
              <p>710.</p>
              <p>Ṭhapetvā rūpiyaggāhaṃ, nissaṭṭhaparivattitaṃ;</p>
              <p>Sabbehi paribhottabbaṃ, bhājetvā sappiādikaṃ.</p>
              <p>711.</p>
              <p>Attano pattabhāgampi, paṭiggāhakabhikkhuno;</p>
              <p>Gahetuṃ aññato laddhaṃ, bhuñjituṃ vā na vaṭṭati.</p>
              <p>712.</p>
              <p>Yaṃ ^a^M0.0068^ea^ kiñci pana sambhūtaṃ, paccayaṃ vatthuto tato;</p>
              <p>Bhikkhuno sevamānassa, hoti āpatti dukkaṭaṃ.</p>
              <p>713.</p>
              <p>Ajjhārāme anāpatti, tamajjhāvasathepi vā;</p>
              <p>Gahetvā vā gahāpetvā, nikkhipantassa bhikkhuno.</p>
              <p>714.</p>
              <p>Tikapācittiyaṃ vuttaṃ, rūpiyanti arūpiye;</p>
              <p>Saññino vimatissāpi, hoti āpatti dukkaṭaṃ.</p>
              <p>715.</p>
              <p>Samuṭṭhānādayo ^a^V0.0060^ea^ sabbe, sañcarittasamā matā;</p>
              <p>Kriyākriyamidaṃ vuttaṃ, ayameva visesatā.</p>
              <p>Rūpiyapaṭiggahaṇakathā.</p>
              <p>716.</p>
              <p>Vatthuṃ nissaggiyassāpi, vatthuṃ vā dukkaṭassa ca;</p>
              <p>Kappiyassa ca vatthuṃ vā, yo nissaggiyavatthunā.</p>
              <p>717.</p>
              <p>Vatthunā dukkaṭassāpi, vatthuṃ nissaggiyassa vā;</p>
              <p>Parivatteti āpatti, kappiyena ca vatthunā.</p>
              <p>718.</p>
              <p>Dukkaṭassa ca vatthuṃ vā, vatthuṃ vā kappiyassa ca;</p>
              <p>Vatthunā dukkaṭasseva, parivatteti dukkaṭaṃ.</p>
              <p>719.</p>
              <p>Vatthunā kappiyassāpi, tathā dukkaṭavatthukaṃ;</p>
              <p>Parivatteti yo tassa, hoti āpatti dukkaṭaṃ.</p>
              <p>720.</p>
              <p>Vatthuno dukkaṭassāpi, tathā nissaggiyassa ca;</p>
              <p>Gahaṇaṃ vāritaṃ pubbe, iminā parivattanaṃ.</p>
              <p>721.</p>
              <p>Rūpiyanti ca saññissa, vimatissa arūpiye;</p>
              <p>Tena dve dukkaṭā honti, cetāpentassa rūpiyaṃ.</p>
              <p>722.</p>
              <p>Arūpiyanti saññissa, anāpatti arūpiye;</p>
              <p>‘‘Idaṃ gahetvā dehī’’ti, vadatopi ca pañcahi.</p>
              <p>723.</p>
              <p>Sesaṃ ^a^M0.0069^ea^ anantareneva, samuṭṭhānādikaṃ samaṃ;</p>
              <p>Idaṃ kriyasamuṭṭhānaṃ, ayameva visesatā.</p>
              <p>Rūpiyasaṃvohārakathā.</p>
              <p>724.</p>
              <p>Kappiyaṃ kappiyeneva, parivattayato pana;</p>
              <p>Hoti nissaggiyāpatti, ṭhapetvā sahadhammike.</p>
              <p>725.</p>
              <p>Akappiyassa vatthussa, teneva parivattanaṃ;</p>
              <p>Na gacchatīti niddiṭṭhaṃ, kayavikkayasaṅgahaṃ.</p>
              <p>726.</p>
              <p>Tasmā mātāpitūnampi, vatthuṃ yaṃ kiñci kappiyaṃ;</p>
              <p>‘‘Imaṃ dehiminā hī’’ti, vadato pana dukkaṭaṃ.</p>
              <p>727.</p>
              <p>Sakaṃ ^a^V0.0061^ea^ vā deti ce bhaṇḍaṃ, evaṃ vatvāna mātuyā;</p>
              <p>Mātuyā vā tathā bhaṇḍaṃ, sayaṃ gaṇhāti dukkaṭaṃ.</p>
              <p>728.</p>
              <p>Sahatthaṃ parabhaṇḍasmiṃ, parahatthañca attano;</p>
              <p>Bhaṇḍake pana sampatte, nissaggiyamudīritaṃ.</p>
              <p>729.</p>
              <p>‘‘Gahetvā vā idaṃ nāma, bhuñjitvā odanaṃ imaṃ;</p>
              <p>Idaṃ nāma karohī’’ti, vattuṃ pana na vaṭṭati.</p>
              <p>730.</p>
              <p>Vighāsādamathaññaṃ vā, ‘‘bhuñjitvā odanaṃ imaṃ;</p>
              <p>Challiṃ vā pana valliṃ vā, kaṭṭhaṃ vā dārumeva vā.</p>
              <p>731.</p>
              <p>Āharā’’ti vadantassa, vatthūnaṃ gaṇanāvasā;</p>
              <p>Honti āpattiyo tassa, bhikkhuno kayavikkaye.</p>
              <p>732.</p>
              <p>‘‘Imañca yāguṃ piva bhuñja bhattaṃ;</p>
              <p>Bhuttosi bhuñjissasi bhuñjasīdaṃ;</p>
              <p>Bhattaṃ, imaṃ nāma karohi kammaṃ’’;</p>
              <p>Icceva vattuṃ pana vaṭṭateva.</p>
              <p>733.</p>
              <p>Bhūmiyā ^a^M0.0070^ea^ sodhane vāpi, limpane vatthadhovane;</p>
              <p>Ettha kiñcāpi natthaññaṃ, bhaṇḍaṃ nissajjitabbakaṃ.</p>
              <p>734.</p>
              <p>Nissaggiye ca vatthumhi, naṭṭhe bhuttepi vā yathā;</p>
              <p>Desetabbāva āpatti, desetabbā tathā ayaṃ.</p>
              <p>735.</p>
              <p>‘‘Imināva imaṃ nāma, gahetvā dehi me’’iti;</p>
              <p>Ācikkhati anāpatti, ṭhapetvā bhaṇḍasāmikaṃ.</p>
              <p>736.</p>
              <p>‘‘Idaṃ mamatthi attho me, iminā’’ti ca bhāsato;</p>
              <p>Sesaṃ anantareneva, samuṭṭhānādikaṃ samaṃ.</p>
              <p>Kayavikkayakathā.</p>
              <p>Kosiyavaggo dutiyo.</p>
              <p>737.</p>
              <p>Mattikāyomayā pattā, kappiyā jātito duve;</p>
              <p>Tayo pattassa vaṇṇā tu, ukkaṭṭho majjhimomako.</p>
              <p>738.</p>
              <p>Dvinnaṃ ^a^V0.0062^ea^ taṇḍulanāḷīnaṃ, bhattaṃ magadhanāḷiyā;</p>
              <p>Khādanañca catubbhāgaṃ, byañjanañca tadūpiyaṃ.</p>
              <p>739.</p>
              <p>^b^Ukkaṭṭho^eb^ nāma so patto, yo taṃ sabbaṃ tu gaṇhati;</p>
              <p>^b^Majjhimo^eb^ tassupaḍḍho ca, tadupaḍḍho ca ^b^omako^eb^.</p>
              <p>740.</p>
              <p>Ukkaṭṭhassa ca ukkaṭṭho, tassevomakamajjhimā;</p>
              <p>Evaṃ majjhimaomesu, nava pattā bhavanti hi.</p>
              <p>741.</p>
              <p>Ukkaṭṭhukkaṭṭhako tesu, apatto omakomako;</p>
              <p>Tasmā nāpi adhiṭṭhānaṃ, na gacchanti vikappanaṃ.</p>
              <p>742.</p>
              <p>Sesaṃ sattavidhaṃ pattaṃ, pattalakkhaṇasaṃyutaṃ;</p>
              <p>Adhiṭṭhāya vikappetvā, paribhuñjeyya paṇḍito.</p>
              <p>743.</p>
              <p>Dasāhaparamaṃ ^a^M0.0071^ea^ kālaṃ, dhāreyya atirekato;</p>
              <p>Atikkamayato pattaṃ, tañhi nissaggiyaṃ siyā.</p>
              <p>744.</p>
              <p>Yaṃ pattaṃ na vikappeti, yaṃ nādhiṭṭheti vā pana;</p>
              <p>Vinayaññūhi so patto, atirekoti vaṇṇito.</p>
              <p>745.</p>
              <p>Vattabbaṃ tu ‘‘imaṃ pattaṃ, adhiṭṭhāmī’’ti sammukhe;</p>
              <p>‘‘Etaṃ patta’’nti dūrasmiṃ, paccuddhārepyayaṃ nayo.</p>
              <p>746.</p>
              <p>Ābhogaṃ manasā katvā, katvā kāyavikārakaṃ;</p>
              <p>Kāyenapi ca pattassa, adhiṭṭhānaṃ pakāsitaṃ.</p>
              <p>747.</p>
              <p>Patto jahatidhiṭṭhānaṃ, dānabhedakanāsato;</p>
              <p>Vibbhamuddhārapaccakkha-parivattanagāhato.</p>
              <p>748.</p>
              <p>Kaṅgusitthappamāṇena, khenādhiṭṭhānamujjhati;</p>
              <p>Pidahitvā adhiṭṭheyya, ayocuṇṇena vāṇiyā.</p>
              <p>749.</p>
              <p>Yo hi nissaggiyaṃ pattaṃ, anissajjeva bhuñjati;</p>
              <p>Dukkaṭaṃ tassa niddiṭṭhaṃ, bhutvā dhovanadhovane.</p>
              <p>750.</p>
              <p>Suvaṇṇamaṇipatto ca, veḷuriyaphalikubbhavo;</p>
              <p>Kaṃsakācamayo patto, tipusīsamayopi ca.</p>
              <p>751.</p>
              <p>Tathā dārumayo patto, tambasajjhumayopi ca;</p>
              <p>Ekādasavidho patto, vutto dukkaṭavatthuko.</p>
              <p>752.</p>
              <p>Ghaṭasīsakaṭāho ^a^V0.0063^ea^ ca, tumbaṃ cassānulomikaṃ;</p>
              <p>Tambalohamayaṃ tattha, thālakaṃ pana vaṭṭati.</p>
              <p>753.</p>
              <p>Phalikakācakaṃsānaṃ, taṭṭikādīni kānici;</p>
              <p>Puggalassa na vaṭṭanti, vaṭṭanti gihisaṅghikā.</p>
              <p>754.</p>
              <p>Yaṃ kiñci sodakaṃ pattaṃ, paṭisāmeyya dukkaṭaṃ;</p>
              <p>Sādhukaṃ vodakaṃ katvā, paṭisāmeyya paṇḍito.</p>
              <p>755.</p>
              <p>Bhikkhuno ^a^M0.0072^ea^ sodakaṃ pattaṃ, otāpetuṃ na vaṭṭati;</p>
              <p>Uṇhe na nidahetabbo, nidahantassa dukkaṭaṃ.</p>
              <p>756.</p>
              <p>Miḍḍhante paribhaṇḍante, ṭhapetuṃ na ca vaṭṭati;</p>
              <p>Miḍḍhiyā paribhaṇḍe vā, vitthiṇṇe pana vaṭṭati.</p>
              <p>757.</p>
              <p>Dāruādhārake patte, dve ṭhapetumpi vaṭṭati;</p>
              <p>Ayameva nayo daṇḍa-bhūmiādhārakesupi.</p>
              <p>758.</p>
              <p>Taṭṭikāyapi coḷe vā, potthake kaṭasārake;</p>
              <p>Paribhaṇḍakatāyāpi, bhūmiyaṃ vālukāsu vā.</p>
              <p>759.</p>
              <p>Tathārūpāsu suddhāsu, ṭhapetuṃ pana vaṭṭati;</p>
              <p>Sarajāya ṭhapentassa, dukkaṭaṃ kharabhūmiyā.</p>
              <p>760.</p>
              <p>Daṇḍe vā nāgadante vā, laggetumpi na vaṭṭati;</p>
              <p>Chattaṅgamañcapīṭhesu, ṭhapentassa ca dukkaṭaṃ.</p>
              <p>761.</p>
              <p>Aṭanīsu hi bandhitvā, olambetumpi vaṭṭati;</p>
              <p>Bandhitvā pana mañcassa, ṭhapetuṃpari vaṭṭati.</p>
              <p>762.</p>
              <p>Mañcapīṭhaṭṭake pattaṃ, ṭhapetuṃ pana vaṭṭati;</p>
              <p>Bhattapūropi vā chatte, ṭhapetuṃ na ca vaṭṭati.</p>
              <p>Tayo bhāṇavārā niṭṭhitā.</p>
              <p>763.</p>
              <p>Kavāṭaṃ na paṇāmeyya, pattahattho sace pana;</p>
              <p>Yena kenaci aṅgena, paṇāmeyyassa dukkaṭaṃ.</p>
              <p>764.</p>
              <p>Na nīhareyya pattena, calakānaṭṭhikāni vā;</p>
              <p>Ucchiṭṭhamudakaṃ vāpi, nīharantassa dukkaṭaṃ.</p>
              <p>765.</p>
              <p>Pattaṃ ^a^V0.0064^ea^ paṭiggahaṃ katvā, dhovituṃ hatthameva vā;</p>
              <p>Mukhato nīhaṭaṃ patte, ṭhapetuṃ na ca vaṭṭati.</p>
              <p>766.</p>
              <p>Anāpatti ^a^M0.0073^ea^ dasāhassa, antoyeva ca yo pana;</p>
              <p>Adhiṭṭheti vikappeti, vissajjeti vinassati.</p>
              <p>767.</p>
              <p>Paṭhamassa hi pattassa, paṭhamena mahesinā;</p>
              <p>Samuṭṭhānādayo sabbe, kathinena samā matā.</p>
              <p>Paṭhamapattakathā.</p>
              <p>768.</p>
              <p>Pañcabandhanaūnasmiṃ, patte sati ca yo pana;</p>
              <p>Viññāpeyya navaṃ pattaṃ, tassa nissaggiyaṃ siyā.</p>
              <p>769.</p>
              <p>Bandhanaṃ ekamuddiṭṭhaṃ, dvaṅgulāya ca rājiyā;</p>
              <p>Bandhanāni ca cattāri, tathāṭṭhaṅgularājiyā.</p>
              <p>770.</p>
              <p>Pañca vā rājiyo yassa, ekā vāpi dasaṅgulā;</p>
              <p>Apatto nāmayaṃ patto, viññāpeyya tato paraṃ.</p>
              <p>771.</p>
              <p>Ayopatto anekehi, lohamaṇḍalakehi vā;</p>
              <p>Baddho vaṭṭati maṭṭho ce, ayocuṇṇena vāṇiyā.</p>
              <p>772.</p>
              <p>Pattaṃ saṅghassa nissaṭṭhaṃ, tassa nissaggiyaṃ pana;</p>
              <p>Anukampāya taṃ tasmiṃ, agaṇhantassa dukkaṭaṃ.</p>
              <p>773.</p>
              <p>Dīyamāne tu pattasmiṃ, yassa so na ca ruccati;</p>
              <p>Appicchatāya vā pattaṃ, taṃ na gaṇhāti vaṭṭati.</p>
              <p>774.</p>
              <p>Apattassa tu bhikkhussa;</p>
              <p>Na dātabboti dīpito;</p>
              <p>Tattha yo pattapariyanto;</p>
              <p>So deyyo tassa bhikkhuno.</p>
              <p>775.</p>
              <p>Sace so taṃ jigucchanto, appadese ṭhapeti vā;</p>
              <p>Vissajjeti abhogena, paribhuñjati dukkaṭaṃ.</p>
              <p>776.</p>
              <p>Naṭṭhe ^a^M0.0074^ea^ bhinnepi vā patte, anāpatti pakāsitā;</p>
              <p>Attano ñātakādīnaṃ, gaṇhato vā dhanena vā.</p>
              <p>777.</p>
              <p>Sañcarittasamuṭṭhānaṃ ^a^V0.0065^ea^, kriyaṃ paṇṇattivajjakaṃ;</p>
              <p>Kāyakammaṃ vacīkammaṃ, ticittañca tivedanaṃ.</p>
              <p>Dutiyapattakathā.</p>
              <p>778.</p>
              <p>Sappiādiṃ purebhattaṃ, bhesajjaṃ paṭigayha hi;</p>
              <p>Sāmisampi purebhattaṃ, paribhuñjati vaṭṭati.</p>
              <p>779.</p>
              <p>Tato paṭṭhāya sattāhaṃ, taṃ vaṭṭati nirāmisaṃ;</p>
              <p>Sattāhātikkame tassa, nissaggiyamudīritaṃ.</p>
              <p>780.</p>
              <p>Pacchābhattampi gaṇhitvā, katvā sannidhikārakaṃ;</p>
              <p>Sāyato pana sattāhaṃ, vaṭṭateva nirāmisaṃ.</p>
              <p>781.</p>
              <p>Purebhattampi pacchā vā, sayamuggahitaṃ pana;</p>
              <p>Sarīrabhoge netabbaṃ, sāyituṃ na ca vaṭṭati.</p>
              <p>782.</p>
              <p>Navanītaṃ purebhattaṃ, bhikkhunā gahitaṃ sace;</p>
              <p>Tāpetvānupasampanno, deti vaṭṭati sāmisaṃ.</p>
              <p>783.</p>
              <p>Sayaṃ tāpeti ce bhikkhu, sattāhampi nirāmisaṃ;</p>
              <p>Tāpanaṃ navanītassa, sāmapāko na hoti so.</p>
              <p>784.</p>
              <p>Pacchābhattaṃ gahetvā ce, yena kenaci tāpitaṃ;</p>
              <p>Vaṭṭateva ca taṃ sappi, sattāhampi nirāmisaṃ.</p>
              <p>785.</p>
              <p>Khīraṃ dadhiṃ cāpi paṭiggahetvā;</p>
              <p>Sayaṃ purebhattamatho karoti;</p>
              <p>Sappiṃ purebhattakameva tassa;</p>
              <p>Nirāmisaṃ vaṭṭati bhikkhuno taṃ.</p>
              <p>786.</p>
              <p>Pacchābhattakato uddhaṃ, taṃ na vaṭṭati sāyituṃ;</p>
              <p>Savatthukassa sappissa, gahitattāva bhikkhuno.</p>
              <p>787.</p>
              <p>Sattāhātikkamepissa ^a^M0.0075^ea^, na doso koci vijjati;</p>
              <p>‘‘Paṭiggahetvā tānī’’ti, vuttattā hi mahesinā.</p>
              <p>788.</p>
              <p>Yathā kappiyasappimhi, nissaggiyamudīritaṃ;</p>
              <p>Tathākappiyasappimhi, dukkaṭaṃ paridīpitaṃ.</p>
              <p>789.</p>
              <p>Sabbākappiyamaṃsānaṃ ^a^V0.0066^ea^, vajjetvā maṃsameva ca;</p>
              <p>Khīraṃ dadhi ca sappi ca, navanītañca vaṭṭati.</p>
              <p>790.</p>
              <p>‘‘Yesaṃ kappati maṃsañhi, tesaṃ sappī’’ti kiṃ idaṃ?</p>
              <p>Paṇītabhojanassāpi, tathā sattāhakālike.</p>
              <p>791.</p>
              <p>Nissaggiyassa vatthūnaṃ, paricchedaniyāmanaṃ;</p>
              <p>Na cākappiyamaṃsānaṃ, sappiādi nivāritaṃ.</p>
              <p>792.</p>
              <p>Navanītepi sappimhi, gahituggahitādike;</p>
              <p>Sabbo vuttanayeneva, veditabbo vinicchayo.</p>
              <p>793.</p>
              <p>Telabhikkhāya bhikkhūnaṃ, paviṭṭhānaṃ upāsakā;</p>
              <p>Telaṃ vā navanītaṃ vā, sappiṃ vā ākiranti hi.</p>
              <p>794.</p>
              <p>Bhattasitthāni vā tattha, taṇḍulā vā bhavanti ce;</p>
              <p>Ādiccapakkasaṃsaṭṭhaṃ, hoti sattāhakālikaṃ.</p>
              <p>795.</p>
              <p>Tilasāsapatelaṃ vā, madhukeraṇḍatelakaṃ;</p>
              <p>Gahitaṃ tu purebhattaṃ, sāmisampi nirāmisaṃ.</p>
              <p>796.</p>
              <p>Pacchābhattakato uddhaṃ, sāyitabbaṃ nirāmisaṃ;</p>
              <p>Sattāhātikkame tesaṃ, vasā nissaggiyaṃ siyā.</p>
              <p>797.</p>
              <p>Eraṇḍamadhukaṭṭhīni, sāsapādīni cattanā;</p>
              <p>Gahetvā katatelampi, hoti sattāhakālikaṃ.</p>
              <p>798.</p>
              <p>Yāvajīvikavatthuttā, tesaṃ tiṇṇampi bhikkhuno;</p>
              <p>Savatthugahaṇe tassa, kācāpatti na vijjati.</p>
              <p>799.</p>
              <p>Attanā ^a^M0.0076^ea^ yaṃ kataṃ telaṃ, taṃ vaṭṭati nirāmisaṃ;</p>
              <p>Sattāhātikkamenassa, hoti nissaggiyaṃ pana.</p>
              <p>800.</p>
              <p>Dukkaṭaṃ sāsapādīnaṃ, telatthāyeva bhikkhunā;</p>
              <p>Gahetvā ṭhapitānaṃ tu, sattāhātikkame siyā.</p>
              <p>801.</p>
              <p>Nāḷikerakarañjānaṃ, telaṃ kuruvakassa ca;</p>
              <p>Nimbakosambakānañca, telaṃ bhallātakassa ca.</p>
              <p>802.</p>
              <p>Iccevamādikaṃ sabbaṃ, avuttaṃ pāḷiyaṃ pana;</p>
              <p>Gahetvā nikkhipantassa, dukkaṭaṃ samayaccaye.</p>
              <p>803.</p>
              <p>Yāvakālikabhedañca ^a^V0.0067^ea^, yāvajīvakameva ca;</p>
              <p>Viditvā sesametthāpi, sappinā sadiso nayo.</p>
              <p>804.</p>
              <p>Acchamacchavarāhānaṃ, susukāgadrabhassa ca;</p>
              <p>Vasānaṃ pana pañcannaṃ, telaṃ pañcavidhaṃ bhave.</p>
              <p>805.</p>
              <p>Sabbameva vasātelaṃ, kappiyākappiyassa ca;</p>
              <p>Manussānaṃ vasātelaṃ, ṭhapetvā pana vaṭṭati.</p>
              <p>806.</p>
              <p>Vasaṃ paṭiggahetvāna, purebhattaṃ panattanā;</p>
              <p>Pakkaṃ vaṭṭati saṃsaṭṭhaṃ, sattāhampi nirāmisaṃ.</p>
              <p>807.</p>
              <p>Sace anupasampanno, katvā taṃ deti vaṭṭati;</p>
              <p>Sāmisampi purebhattaṃ, tato uddhaṃ nirāmisaṃ.</p>
              <p>808.</p>
              <p>Paṭiggahetuṃ kātuṃ vā, pacchābhattaṃ na vaṭṭati;</p>
              <p>Seso vuttanayeneva, veditabbo vibhāvinā.</p>
              <p>809.</p>
              <p>Gahitañhi purebhattaṃ, madhuṃ madhukarīkataṃ;</p>
              <p>Vaṭṭateva purebhattaṃ, sāmisampi nirāmisaṃ.</p>
              <p>810.</p>
              <p>Pacchābhattakato ^a^M0.0077^ea^ uddhaṃ, sattāhampi nirāmisaṃ;</p>
              <p>Sattāhātikkame doso, vatthūnaṃ gaṇanāvasā.</p>
              <p>811.</p>
              <p>Ucchumhā pana nibbattaṃ, pakkāpakkaṃ ghanāghanaṃ;</p>
              <p>Rasādi pana taṃ sabbaṃ, ‘‘phāṇita’’nti pavuccati.</p>
              <p>812.</p>
              <p>Phāṇitaṃ tu purebhattaṃ, gahitaṃ pana vaṭṭati;</p>
              <p>Sāmisampi purebhattaṃ, tato uddhaṃ nirāmisaṃ.</p>
              <p>813.</p>
              <p>Asaṃsaṭṭhena ucchussa, rasena kataphāṇitaṃ;</p>
              <p>Gahitena purebhattaṃ, tadaheva nirāmisaṃ.</p>
              <p>814.</p>
              <p>Ucchuṃ paṭiggahetvāna, katepesa nayo mato;</p>
              <p>Pacchābhattakato uddhaṃ, taṃ na vaṭṭati sāyituṃ.</p>
              <p>815.</p>
              <p>Gahitattā savatthussa, sattāhātikkamepi ca;</p>
              <p>Hoti tassa anāpatti, pacchābhattaṃ katepi ca.</p>
              <p>816.</p>
              <p>Saṃsaṭṭhañca purebhattaṃ, gahitaṃ tamupāsako;</p>
              <p>Tadahe deti ce katvā, sāmisampi ca vaṭṭati.</p>
              <p>817.</p>
              <p>Saṃsaṭṭhena ^a^V0.0068^ea^ purebhattaṃ, gahitena sayaṃkataṃ;</p>
              <p>Pacchābhattaṃ katañcāpi, sattāhampi nirāmisaṃ.</p>
              <p>818.</p>
              <p>Kataṃ madhukapupphānaṃ, phāṇitaṃ sītavārinā;</p>
              <p>Sāmisampi purebhattaṃ, tato uddhaṃ nirāmisaṃ.</p>
              <p>819.</p>
              <p>Sattāhātikkamepissa, dukkaṭaṃ paridīpitaṃ;</p>
              <p>Pakkhipitvā kataṃ khīraṃ, hoti taṃ yāvakālikaṃ.</p>
              <p>820.</p>
              <p>Phalānaṃ pana sabbesaṃ, yāvakālikasaññinaṃ;</p>
              <p>Yāvakālikamicceva, phāṇitaṃ paridīpitaṃ.</p>
              <p>821.</p>
              <p>Pacchābhattampi bhikkhussa, paccaye sati kevalaṃ;</p>
              <p>Kālikā pana vaṭṭanti, purebhattaṃ yathāsukhaṃ.</p>
              <p>822.</p>
              <p>Labhitvā pana nissaṭṭhaṃ, taṃ tu sattāhakālikaṃ;</p>
              <p>Aruādīni makkhetuṃ, sāyituṃ vā na vaṭṭati.</p>
              <p>823.</p>
              <p>Aññassa ^a^M0.0078^ea^ pana bhikkhussa, kāyabhoge ca vaṭṭati;</p>
              <p>Cajitvā nirapekkhova, labhitvā puna sāyituṃ.</p>
              <p>824.</p>
              <p>Anāpatti adhiṭṭheti, vissajjeti vinassati;</p>
              <p>Acchinditvā ca vissāsaṃ, gaṇhatummattakādino.</p>
              <p>825.</p>
              <p>Samuṭṭhānādayo sabbe, kathinena samā matā;</p>
              <p>Sadākathinacittena, paṭhameneva satthunā.</p>
              <p>Bhesajjasikkhāpadakathā.</p>
              <p>826.</p>
              <p>Māso sesoti gimhānaṃ, pariyeseyya sāṭikaṃ;</p>
              <p>Addhamāsova sesoti, katvā paridahe budho.</p>
              <p>827.</p>
              <p>Katvā pana satuppādaṃ, vassasāṭikacīvaraṃ;</p>
              <p>Nipphādentassa bhikkhussa, samaye piṭṭhisammate.</p>
              <p>828.</p>
              <p>Hoti nissaggiyāpatti, ñātakāññātakādino;</p>
              <p>Tesuyeva ca viññattiṃ, katvā nipphādane tathā.</p>
              <p>829.</p>
              <p>Katvā pana satuppādaṃ, samaye kucchisaññite;</p>
              <p>Nipphādentassa bhikkhussa, vatthamaññātakādino.</p>
              <p>830.</p>
              <p>Tassādinnakapubbesu ^a^V0.0069^ea^, vattabhedena dukkaṭaṃ;</p>
              <p>Karoto tatra viññattiṃ, nissaggiyamudīritaṃ.</p>
              <p>831.</p>
              <p>Ovassāpeti ce kāyaṃ, naggo satipi cīvare;</p>
              <p>Nhānassa pariyosāne, dukkaṭaṃ vivaṭaṅgaṇe.</p>
              <p>832.</p>
              <p>Ūnake pana māsasmiṃ, atirekoti saññino;</p>
              <p>Tattha vematikassāpi, hoti āpatti dukkaṭaṃ.</p>
              <p>833.</p>
              <p>Acchinnacīvarassāpi, anāpattāpadāsupi;</p>
              <p>Nhānakoṭṭhakavāpīsu, nhāyantassa ca bhikkhuno.</p>
              <p>834.</p>
              <p>Sañcarittasamuṭṭhānaṃ ^a^M0.0079^ea^, kriyaṃ paṇṇattivajjakaṃ;</p>
              <p>Kāyakammaṃ vacīkammaṃ, ticittañca tivedanaṃ.</p>
              <p>Vassikasāṭikakathā.</p>
              <p>835.</p>
              <p>Sāmaṃ tu cīvaraṃ datvā, acchindantassa taṃ puna;</p>
              <p>Sakasaññāya bhikkhussa, tassa nissaggiyaṃ siyā.</p>
              <p>836.</p>
              <p>Ekāyeva panāpatti, ekamacchindato siyā;</p>
              <p>Bahūni ekabaddhāni, acchindantassa vā tathā.</p>
              <p>837.</p>
              <p>Visuṃ ṭhitāni ekeka-māharāpayato pana;</p>
              <p>Vatthānaṃ gaṇanāyassa, āpattigaṇanā siyā.</p>
              <p>838.</p>
              <p>‘‘Mayā dinnāni sabbāni, āharā’’ti ca bhāsato;</p>
              <p>Ekena vacaneneva, honti āpattiyo bahū.</p>
              <p>839.</p>
              <p>Āṇāpeti sace aññaṃ, bhikkhuṃ gaṇhāti cīvaraṃ;</p>
              <p>Bahūni gaṇhatāṇatto, ekaṃ pācittiyaṃ siyā.</p>
              <p>840.</p>
              <p>‘‘Mayā dinnāni sabbāni, gaṇhā’’ti vadato pana;</p>
              <p>Ekāyassa ca vācāya, honti āpattiyo bahū.</p>
              <p>841.</p>
              <p>‘‘Saṅghāṭimuttarāsaṅgaṃ, gaṇha gaṇhā’’ti bhāsato;</p>
              <p>Hoti vācāya vācāya, āṇāpentassa dukkaṭaṃ.</p>
              <p>842.</p>
              <p>Vikappanupagaṃ kiñci, ṭhapetvā pacchimaṃ paraṃ;</p>
              <p>Aññaṃ pana parikkhāraṃ, chindāpentassa dukkaṭaṃ.</p>
              <p>843.</p>
              <p>Ṭhapetvā ^a^V0.0070^ea^ upasampannaṃ, aññesaṃ cīvarādikaṃ;</p>
              <p>Acchindatopi bhikkhussa, hoti āpatti dukkaṭaṃ.</p>
              <p>844.</p>
              <p>Evaṃ anupasampanne, upasampannasaññino;</p>
              <p>Tattha vematikassāpi, acchindantassa dukkaṭaṃ.</p>
              <p>845.</p>
              <p>So ^a^M0.0080^ea^ vā deti sace tuṭṭho, duṭṭho vissāsameva vā;</p>
              <p>Gaṇhatopi anāpatti, tathā ummattakādino.</p>
              <p>846.</p>
              <p>Adinnādānatulyāva, samuṭṭhānādayo nayā;</p>
              <p>Aññatra vedanāyettha, hoti sā dukkhavedanā.</p>
              <p>Cīvaracchindanakathā.</p>
              <p>847.</p>
              <p>Viññāpetvā sace suttaṃ, chabbidhaṃ sānulomikaṃ;</p>
              <p>Cīvaraṃ tantavāyehi, vāyāpeti na vaṭṭati.</p>
              <p>848.</p>
              <p>Sāmaṃ viññāpitaṃ suttaṃ, akappiyamudīritaṃ;</p>
              <p>Tantavāyopi viññatto, tathā aññātakādiko.</p>
              <p>849.</p>
              <p>Viññattatantavāyena, suttenākappiyena ca;</p>
              <p>Cīvaraṃ vāyāpentassa, nissaggiyamudīritaṃ.</p>
              <p>850.</p>
              <p>Vidatthimatte dīghena, hatthamatte tirīyato;</p>
              <p>Vīte nissaggiyaṃ vuttaṃ, phalake phalakepi ca.</p>
              <p>851.</p>
              <p>Teneva kappiyaṃ suttaṃ, vāyāpentassa dukkaṭaṃ;</p>
              <p>Tatheva tantavāyena, kappiyena akappiyaṃ.</p>
              <p>852.</p>
              <p>Ekantarikato vāpi, dīghato vā tirīyato;</p>
              <p>Kappiyākappiyeheva, vīte suttehi dukkaṭaṃ.</p>
              <p>853.</p>
              <p>Kappiyākappiyeheva, tantavāyehi ve kate;</p>
              <p>Kappiyākappiyaṃ suttaṃ, missetvā tassa dukkaṭaṃ.</p>
              <p>854.</p>
              <p>Sace akappiyaṃ suttaṃ, vāreneva vinanti te;</p>
              <p>Dassetvāva paricchedaṃ, akappiyavite pana.</p>
              <p>855.</p>
              <p>Pācittiyaṃ pamāṇasmiṃ, tadūne dukkaṭaṃ siyā;</p>
              <p>Itarena vite vatthe, ubhayattheva dukkaṭaṃ.</p>
              <p>856.</p>
              <p>Dvepi ^a^M0.0081^ea^^a^V0.0071^ea^ vemaṃ gahetvā vā, ekato vā vinanti ce;</p>
              <p>Phalake phalake tassa, dukkaṭaṃ paridīpitaṃ.</p>
              <p>857.</p>
              <p>Eteneva upāyena, bhede sabbattha sādhukaṃ;</p>
              <p>Āpattibhedo viññeyyo, viññunā vinayaññunā.</p>
              <p>858.</p>
              <p>Kappiyo tantavāyopi, sace suttampi kappiyaṃ;</p>
              <p>Cīvaraṃ vāyāpentassa, anāpatti pakāsitā.</p>
              <p>859.</p>
              <p>Anāpatti parissāve, āyoge aṃsabaddhake;</p>
              <p>Samuṭṭhānādayo sabbe, sañcarittasamā matā.</p>
              <p>Suttaviññattikathā.</p>
              <p>860.</p>
              <p>Appavāritañātīnaṃ, tantavāye samecca ce;</p>
              <p>Vikappaṃ cīvare bhikkhu, āpajjati na vaṭṭati.</p>
              <p>861.</p>
              <p>Dīghāyatappitatthāya, suttavaḍḍhanake kate;</p>
              <p>Bhikkhu nissaggiyāpattiṃ, āpajjati na saṃsayo.</p>
              <p>862.</p>
              <p>Bhikkhuno ñātakādīnaṃ, tantavāyesu attano;</p>
              <p>Dhanenaññassa catthāya, anāpattiṃ viniddise.</p>
              <p>863.</p>
              <p>Vāyāpentassa appagghaṃ, mahagghaṃ kattukāmino;</p>
              <p>Tathā ummattakādīnaṃ, sesaṃ vuttamanantare.</p>
              <p>Pesakārakathā.</p>
              <p>864.</p>
              <p>Vassaṃvuṭṭhe yamuddissa, bhikkhū dīyati cīvaraṃ;</p>
              <p>Pavāraṇāya pubbeva, taṃ hotaccekacīvaraṃ.</p>
              <p>865.</p>
              <p>Pure pavāraṇāyeva, bhājetvā yadi gayhati;</p>
              <p>Vassacchedo na kātabbo, saṅghikaṃ taṃ karoti ce.</p>
              <p>866.</p>
              <p>Anāpatti ^a^M0.0082^ea^ adhiṭṭheti, antosamayameva taṃ;</p>
              <p>Vissajjeti vikappeti, vinassati ca ḍayhati.</p>
              <p>867.</p>
              <p>Tassaccāyikavatthassa, kathine tu anatthate;</p>
              <p>Parihārekamāsova, dasāhaparamo mato.</p>
              <p>868.</p>
              <p>Atthate ^a^V0.0072^ea^ kathine tassa, pañca māsā pakāsitā;</p>
              <p>Parihāro munindena, dasāhaparamā pana.</p>
              <p>869.</p>
              <p>Samuṭṭhānādayo sabbe, kathinena samā matā;</p>
              <p>Paṭhamenākriyācittaṃ, ticittañca tivedanaṃ.</p>
              <p>Accekacīvarakathā.</p>
              <p>870.</p>
              <p>Vasitvā pana ce bhikkhu, pubbakattikapuṇṇamaṃ;</p>
              <p>Ṭhapetvā cīvaraṃ gāme, paccaye sati tādise.</p>
              <p>871.</p>
              <p>Chārattaparamaṃ tena, vasitabbaṃ vinā tato;</p>
              <p>Uttariṃ vasato doso, vinā saṅghassa sammutiṃ.</p>
              <p>872.</p>
              <p>Kattikeyeva māsasmiṃ, paṭhamāya pavārito;</p>
              <p>Pacchimena pamāṇena, yutte sāsaṅkasammate.</p>
              <p>873.</p>
              <p>Senāsane vasantova, ṭhapetuṃ ekacīvaraṃ;</p>
              <p>Caturaṅgasamāyoge, labhatīti pakāsito.</p>
              <p>874.</p>
              <p>Yaṃ gāmaṃ gocaraṃ katvā, bhikkhu āraññake vase;</p>
              <p>Tasmiṃ gāme ṭhapetuṃ taṃ, māsamekaṃ tu vaṭṭati.</p>
              <p>875.</p>
              <p>Aññattheva vasantassa, chārattaparamaṃ mataṃ;</p>
              <p>Ayamassa adhippāyo, paṭicchanno pakāsito.</p>
              <p>876.</p>
              <p>Senāsanamathāgantvā, sattamaṃ aruṇaṃ pana;</p>
              <p>Uṭṭhāpetuṃ vidūrattā, asakkontassa bhikkhuno.</p>
              <p>877.</p>
              <p>Gāmasīmampi ^a^M0.0083^ea^ vā gantvā, vasitvā yattha katthaci;</p>
              <p>Cīvarassa pavattiṃ so, ñatvā gacchati vaṭṭati.</p>
              <p>878.</p>
              <p>Evañcāpi asakkonto, ñatvā tattheva paṇḍito;</p>
              <p>Khippaṃ paccuddhare ṭhāne, atireke hi tiṭṭhati.</p>
              <p>879.</p>
              <p>Vissajjeti anāpatti, vinassati ca ḍayhati;</p>
              <p>Acchindane ca vissāse, bhikkhusammutiyāpi vā.</p>
              <p>880.</p>
              <p>Samuṭṭhānādayo ^a^V0.0073^ea^ sabbe, kathinena samā matā;</p>
              <p>Dutiyena, munindena, tena sāsaṅkasammate.</p>
              <p>Sāsaṅkakathā.</p>
              <p>881.</p>
              <p>Jānaṃ pariṇataṃ lābhaṃ, bhikkhusaṅghassa yo pana;</p>
              <p>Attano pariṇāmeyya, tassa nissaggiyaṃ siyā.</p>
              <p>882.</p>
              <p>Sace ‘‘aññassa dehī’’ti, pariṇāmeti bhikkhuno;</p>
              <p>Suddhikaṃ suddhacittena, pācittiyamudīritaṃ.</p>
              <p>883.</p>
              <p>Cīvaraṃ vā parasseka-mekaṃ vā pana attano;</p>
              <p>Pariṇāmeyya ce saddhiṃ, dve pācittiyo siyuṃ.</p>
              <p>884.</p>
              <p>Saṅghassa pana yaṃ dinnaṃ, taṃ gahetuṃ na vaṭṭati;</p>
              <p>Saṅghasseva padātabbo, adentassa parājayo.</p>
              <p>885.</p>
              <p>Cetiyassa ca saṅghassa, puggalassapi vā pana;</p>
              <p>Aññassa poṇamaññassa, pariṇāmeyya dukkaṭaṃ.</p>
              <p>886.</p>
              <p>Yo panantamaso bhikkhu, sunakhassapi oṇataṃ;</p>
              <p>Sunakhassa panaññassa, pariṇāmeyya dukkaṭaṃ.</p>
              <p>887.</p>
              <p>Idañhi ^a^M0.0084^ea^ tisamuṭṭhānaṃ, kriyaṃ saññāvimokkhakaṃ;</p>
              <p>Kāyakammaṃ vacīkammaṃ, ticittañca tivedanaṃ.</p>
              <p>Pariṇatakathā.</p>
              <p>Pattavaggo tatiyo.</p>
              <p>888.</p>
              <p>Tenekavatthuggataraṅgamālaṃ;</p>
              <p>Sīlantamāpattivipattigāhaṃ;</p>
              <p>Taranti paññattimahāsamuddaṃ;</p>
              <p>Vinicchayaṃ ye panimaṃ taranti.</p>
              <p>Iti vinayavinicchaye nissaggiyakathā niṭṭhitā.</p>
            </h4>
          </h3>
        </h2>
        <h2>
          <h2n>Pācittiyakathā</h2n>
          <h3>
            <h3n />
            <h4>
              <h4n />
              <p>889.</p>
              <p>Sampajānamusāvāde ^a^V0.0074^ea^, pācittiyamudīritaṃ;</p>
              <p>Davā ravā bhaṇantassa, na dosummattakādino.</p>
              <p>890.</p>
              <p>Aññatthāpattiyo pañca, musāvādassa kāraṇā;</p>
              <p>Samuṭṭhānādayo sabbe, adinnādānatulyakā.</p>
              <p>Sampajānamusāvādakathā.</p>
              <p>891.</p>
              <p>Jātiādīsu vuttesu, dasasvakkosavatthusu;</p>
              <p>Bhūtena vā abhūtena, yena kenaci vatthunā.</p>
              <p>892.</p>
              <p>Yāya kāyaci bhāsāya, hatthamuddāya vā pana;</p>
              <p>Pārājikamanāpannaṃ, bhikkhumāpannameva vā.</p>
              <p>893.</p>
              <p>Aññatraññāpadesena, omasantassa bhikkhuno;</p>
              <p>Tattha pācittiyāpatti, sambuddhena pakāsitā.</p>
              <p>894.</p>
              <p>Tehevaññāpadesena ^a^M0.0085^ea^, pāḷimuttapadehipi;</p>
              <p>Sabbatthānupasampannaṃ, akkosantassa dukkaṭaṃ.</p>
              <p>895.</p>
              <p>Anakkositukāmassa, kevalaṃ davakamyatā;</p>
              <p>Vadato pana sabbattha, dubbhāsitamudīritaṃ.</p>
              <p>896.</p>
              <p>Paviṭṭhānupasampanna-ṭṭhāne idha ca bhikkhunī;</p>
              <p>Anāpatti purakkhatvā, atthadhammānusāsaniṃ.</p>
              <p>897.</p>
              <p>Vadato pana bhikkhussa, samuṭṭhānādayo nayā;</p>
              <p>Anantarasamā vuttā, dukkhā hotettha vedanā.</p>
              <p>Omasavādakathā.</p>
              <p>898.</p>
              <p>Āpatti bhikkhupesuññe, duvidhākārato siyā;</p>
              <p>Attano piyakāmassa, parabhedatthinopi vā.</p>
              <p>899.</p>
              <p>Akkosantassa pariyāya-pāḷimuttanayehi ca;</p>
              <p>Vacanassupasaṃhāre, hoti āpatti dukkaṭaṃ.</p>
              <p>900.</p>
              <p>Tathā ^a^V0.0075^ea^ anupasampanna-akkosaṃ haratopi ca;</p>
              <p>Ṭhitā anupasampanna-ṭṭhāne idha ca bhikkhunī.</p>
              <p>901.</p>
              <p>Na ceva piyakāmassa, na ca bhedatthinopi vā;</p>
              <p>Pāpānaṃ garahatthāya, vadantassa ca bhikkhuno.</p>
              <p>902.</p>
              <p>Tathā ummattakādīnaṃ, anāpattīti dīpitā;</p>
              <p>Samuṭṭhānādayo sabbe, adinnādānasādisā.</p>
              <p>Pesuññakathā.</p>
              <p>903.</p>
              <p>Ṭhapetvā bhikkhuniṃ bhikkhuṃ, aññena piṭakattayaṃ;</p>
              <p>Dhammaṃ saha bhaṇantassa, tassa pācittiyaṃ siyā.</p>
              <p>904.</p>
              <p>Rājovādādayo ^a^M0.0086^ea^ vuttā, ^b^mahāpaccariyā^eb^disu;</p>
              <p>Anāruḷhesu saṅgītiṃ, āpattijanakāti hi.</p>
              <p>905.</p>
              <p>Dukkaṭaṃ hoti bhikkhusmiṃ, tathā bhikkhuniyāpi ca;</p>
              <p>Bhikkhussānupasampanna-saññino vimatissa vā.</p>
              <p>906.</p>
              <p>Ekato uddisāpeti, sajjhāyaṃ vā karoti yo;</p>
              <p>Bhaṇantaṃ paguṇaṃ ganthaṃ, opāteti ca yo pana.</p>
              <p>907.</p>
              <p>Tassa cānupasampanna-santike gaṇhatopi ca;</p>
              <p>Uddesaṃ tu anāpatti, bhaṇane tena ekato.</p>
              <p>908.</p>
              <p>Vācato ca samuṭṭhāti, vācācittadvayāpi ca;</p>
              <p>Samuṭṭhānamidaṃ vuttaṃ, padasodhammasaññitaṃ.</p>
              <p>Padasodhammakathā.</p>
              <p>909.</p>
              <p>Sabbacchannaparicchanne, nipajjeyya sace pana;</p>
              <p>Yebhuyyena paricchanne, channe senāsanepi vā.</p>
              <p>910.</p>
              <p>Tissannaṃ pana rattīnaṃ, uddhaṃ yo pana rattiyaṃ;</p>
              <p>Ṭhapetvā bhikkhuṃ aññena, tassa pācittiyaṃ siyā.</p>
              <p>911.</p>
              <p>Vatthuṃ yaṃ pana niddiṭṭhaṃ, methunassa pahonakaṃ;</p>
              <p>Āpatyantamaso tena, tiracchānagatenapi.</p>
              <p>912.</p>
              <p>Nipanne ^a^V0.0076^ea^ upasampanne, itaro ce nipajjati;</p>
              <p>Itarasmiṃ nipanne vā, sace bhikkhu nipajjati.</p>
              <p>913.</p>
              <p>Ubhinnaṃ uṭṭhahitvā vā, nipajjanapayogato;</p>
              <p>Āpattānupasampanna-gaṇanāyapi vā siyā.</p>
              <p>914.</p>
              <p>Sace pidhāya vā gabbhaṃ, nipajjatipidhāya vā;</p>
              <p>Āpattatthaṅgate sūriye, catutthadivase siyā.</p>
              <p>915.</p>
              <p>Diyaḍḍhahatthubbedhena ^a^M0.0087^ea^, pākāracayanādinā;</p>
              <p>Parikkhittampi taṃ sabbaṃ, parikkhittanti vuccati.</p>
              <p>916.</p>
              <p>Bhikkhussantamaso dussa-kuṭiyaṃ vasatopi ca;</p>
              <p>Sahaseyyāya āpatti, hotīti paridīpito.</p>
              <p>917.</p>
              <p>Sabbacchannaparicchanna-yebhuyyādippabhedato;</p>
              <p>Satta pācittiyānettha, daṭṭhabbāni subuddhinā.</p>
              <p>918.</p>
              <p>Aḍḍhacchannaparicchanne, dukkaṭaṃ paridīpitaṃ;</p>
              <p>Sabbacūḷaparicchanna-channādīhipi pañcadhā.</p>
              <p>919.</p>
              <p>Anāpatti dirattaṃ vā, tirattaṃ vasato saha;</p>
              <p>Aruṇassa pureyeva, tatiyāya ca rattiyā.</p>
              <p>920.</p>
              <p>Nikkhamitvā vasantassa, puna saddhiñca bhikkhuno;</p>
              <p>Tathā sabbaparicchanna-sabbacchannādikepi ca.</p>
              <p>921.</p>
              <p>Evaṃ anupasampanne, nipannepi nisīdato;</p>
              <p>Sesā eḷakalomena, samuṭṭhānādayo samā.</p>
              <p>Sahaseyyakathā.</p>
              <p>922.</p>
              <p>Sace tadahujātāya, api yo mānusitthiyā;</p>
              <p>Sahaseyyaṃ pakappeyya, tassa pācittiyaṃ siyā.</p>
              <p>923.</p>
              <p>Dissamānakarūpāya, yakkhiyā petiyā saha;</p>
              <p>Rattiyaṃ yo nipajjeyya, deviyā paṇḍakena vā.</p>
              <p>924.</p>
              <p>Methunavatthubhūtāya, tiracchānagatitthiyā;</p>
              <p>Vatthūnaṃ gaṇanāyassa, hoti āpatti dukkaṭaṃ.</p>
              <p>925.</p>
              <p>Idhekadivaseneva ^a^V0.0077^ea^, āpatti paridīpitā;</p>
              <p>Seso anantare vutta-sadisova vinicchayo.</p>
              <p>Dutiyasahaseyyakathā.</p>
              <p>926.</p>
              <p>Uddhaṃ ^a^M0.0088^ea^ chappañcavācāhi, viññuṃ purisaviggahaṃ;</p>
              <p>Vinā dhammaṃ bhaṇantassa, hoti pācitti itthiyā.</p>
              <p>927.</p>
              <p>Gāthāpādo panekova, ekavācāti saññito;</p>
              <p>Padasodhammaṃ niddiṭṭhaṃ, dhammamaṭṭhakathampi vā.</p>
              <p>928.</p>
              <p>Channaṃ upari vācānaṃ, padādīnaṃ vasā pana;</p>
              <p>Desentassa siyāpatti, padādigaṇanāya ca.</p>
              <p>929.</p>
              <p>Nimminitvā ṭhitenāpi, saddhiṃ purisaviggahaṃ;</p>
              <p>Yakkhenapi ca petena, tiracchānagatenapi.</p>
              <p>930.</p>
              <p>Ṭhitassa mātugāmassa, dhammaṃ yo pana bhāsati;</p>
              <p>Channaṃ upari vācānaṃ, tassa pācittiyaṃ siyā.</p>
              <p>931.</p>
              <p>Purise itthisaññissa, vimatissa ca paṇḍake;</p>
              <p>Uttari chahi vācāhi, vadato hoti dukkaṭaṃ.</p>
              <p>932.</p>
              <p>Itthirūpaṃ gahetvāna, ṭhitānaṃ bhāsatopi ca;</p>
              <p>Dukkaṭaṃ yakkhipetīnaṃ, tiracchānagatitthiyā.</p>
              <p>933.</p>
              <p>Purise sati viññusmiṃ, sayaṃ uṭṭhāya vā puna;</p>
              <p>Desentassa nisīditvā, mātugāmassa vā tathā.</p>
              <p>934.</p>
              <p>Aññissā puna aññissā, itthiyā bhaṇatopi ca;</p>
              <p>Chahi pañcahi vācāhi, anāpatti pakāsitā.</p>
              <p>935.</p>
              <p>Padasodhammatulyāva, samuṭṭhānādayo matā;</p>
              <p>Ayameva visesoti, kriyākriyamidaṃ pana.</p>
              <p>Dhammadesanākathā.</p>
              <p>936.</p>
              <p>Mahaggataṃ paṇītaṃ vā, ārocentassa bhikkhuno;</p>
              <p>Ṭhapetvā bhikkhuniṃ bhikkhuṃ, bhūte pācittiyaṃ siyā.</p>
              <p>937.</p>
              <p>No ^a^M0.0089^ea^^a^V0.0078^ea^ ce jānāti so vuttaṃ, ārocentassa bhikkhuno;</p>
              <p>Pariyāyavacane cassa, hoti āpatti dukkaṭaṃ.</p>
              <p>938.</p>
              <p>Anāpatti tathārūpe, kāraṇe sati bhāsato;</p>
              <p>Sabbassapi ca sīlādiṃ, vadato ādikammino.</p>
              <p>939.</p>
              <p>Ummattakapadaṃ ettha, na vuttaṃ tadasambhavā;</p>
              <p>Bhūtārocanakaṃ nāma, samuṭṭhānamidaṃ mataṃ.</p>
              <p>940.</p>
              <p>Kāyato vācato kāya-vācato ca tidhā siyā;</p>
              <p>Kusalābyākateheva, dvicittañca dvivedanaṃ.</p>
              <p>Bhūtārocanakathā.</p>
              <p>941.</p>
              <p>Āpattiṃ pana duṭṭhullaṃ, ārocentassa bhikkhuno;</p>
              <p>Āpattānupasampanne, ṭhapetvā bhikkhusammutiṃ.</p>
              <p>942.</p>
              <p>Saṅghādisesamāpanno, mocetvā asuciṃ ayaṃ;</p>
              <p>Ghaṭetvā vatthunāpattiṃ, vadantasseva vajjatā.</p>
              <p>943.</p>
              <p>Idha saṅghādisesāva, duṭṭhullāpattiyo matā;</p>
              <p>Tasmā suddhassa duṭṭhullaṃ, vadaṃ pācittiyaṃ phuse.</p>
              <p>944.</p>
              <p>Aduṭṭhullāya duṭṭhulla-saññino vimatissa vā;</p>
              <p>Āpattiyopi vā sesā, ārocentassa dukkaṭaṃ.</p>
              <p>945.</p>
              <p>Tathā anupasampanne, duṭṭhullaṃ pañcadhā mataṃ;</p>
              <p>Ajjhācāramaduṭṭhullaṃ, ārocetuṃ na vaṭṭati.</p>
              <p>946.</p>
              <p>Vatthuṃ vā pana āpattiṃ, ārocentassa kevalaṃ;</p>
              <p>Anāpattīti ñātabbaṃ, bhikkhusammutiyā tathā.</p>
              <p>947.</p>
              <p>Evamummattakādīnaṃ, samuṭṭhānādayo nayā;</p>
              <p>Adinnādānatulyāva, vedanā dukkhavedanā.</p>
              <p>Duṭṭhullārocanakathā.</p>
              <p>948.</p>
              <p>Khaṇeyya ^a^M0.0090^ea^ vā khaṇāpeyya, pathaviṃ yo akappiyaṃ;</p>
              <p>Bhedāpeyya ca bhindeyya, tassa pācittiyaṃ siyā.</p>
              <p>949.</p>
              <p>Sayameva ^a^V0.0079^ea^ khaṇantassa, pathaviṃ pana bhikkhuno;</p>
              <p>Pahārasmiṃ pahārasmiṃ, pācittiyamudīritaṃ.</p>
              <p>950.</p>
              <p>Āṇāpentassa ekāva, divasaṃ khaṇatopi ca;</p>
              <p>Punappunāṇāpentassa, vācato vācato siyā.</p>
              <p>951.</p>
              <p>‘‘Khaṇa pokkharaṇiṃ vāpiṃ, āvāṭaṃ khaṇa kūpakaṃ’’;</p>
              <p>Iccevaṃ tu vadantassa, koci doso na vijjati.</p>
              <p>952.</p>
              <p>‘‘Imaṃ khaṇa ca okāsaṃ, idha pokkharaṇiṃ khaṇa;</p>
              <p>Imasmiṃ khaṇa okāse’’, vattumevaṃ na vaṭṭati.</p>
              <p>953.</p>
              <p>‘‘Kandaṃ khaṇa kurundaṃ vā, thūṇaṃ khaṇa ca khāṇukaṃ;</p>
              <p>Mūlaṃ khaṇa ca tālaṃ vā’’, evaṃ vadati vaṭṭati.</p>
              <p>954.</p>
              <p>‘‘Imaṃ mūlaṃ imaṃ valliṃ, imaṃ tālaṃ imaṃ naḷaṃ;</p>
              <p>Khaṇā’’ti niyametvāna, vattuṃ pana na vaṭṭati.</p>
              <p>955.</p>
              <p>Ussiñcituṃ sace sakkā, ghaṭehi tanukaddamo;</p>
              <p>Bhikkhunā apanetabbo, bahalaṃ na ca vaṭṭati.</p>
              <p>956.</p>
              <p>Bhijjitvā nadiyādīnaṃ, patitaṃ toyasantike;</p>
              <p>Taṭaṃ vaṭṭhaṃ vikopetuṃ, cātumāsampi vaṭṭati.</p>
              <p>957.</p>
              <p>Sace patati toyasmiṃ, deve vuṭṭhepi vaṭṭati;</p>
              <p>Cātumāsamatikkante, toye devo hi vassati.</p>
              <p>958.</p>
              <p>Pāsāṇapiṭṭhiyaṃ soṇḍiṃ, khaṇanti yadi tattha tu;</p>
              <p>Rajaṃ patati ce pubbaṃ, pacchā devobhivassati.</p>
              <p>959.</p>
              <p>Sodhetuṃ bhindituṃ anto-cātumāsaṃ tu vaṭṭati;</p>
              <p>Cātumāsakato uddhaṃ, vikopetuṃ na vaṭṭati.</p>
              <p>960.</p>
              <p>Vārinā ^a^M0.0091^ea^ paṭhamaṃ puṇṇe, pacchā patati ce rajaṃ;</p>
              <p>Taṃ vaṭṭati vikopetuṃ, toye devo hi vassati.</p>
              <p>961.</p>
              <p>Allīyati phusāyante, piṭṭhipāsāṇake rajaṃ;</p>
              <p>Cātumāsaccaye tampi, vikopetuṃ na vaṭṭati.</p>
              <p>962.</p>
              <p>Sace akatapabbhāre, vammiko pana uṭṭhito;</p>
              <p>Yathāsukhaṃ vikopeyya, cātumāsaccayepi ca.</p>
              <p>963.</p>
              <p>Abbhokāse ^a^V0.0080^ea^ sace vaṭṭho, cātumāsaṃ tu vaṭṭati;</p>
              <p>Rukkhe upacikādīnaṃ, mattikāyapi so nayo.</p>
              <p>964.</p>
              <p>Mūsikukkara gokaṇṭa-gaṇḍuppādamalesupi;</p>
              <p>Ayameva nayo vutto, asambaddhesu bhūmiyā.</p>
              <p>965.</p>
              <p>Teheva sadisā honti, kasinaṅgalamattikā;</p>
              <p>Acchinnā bhūmisambandhā, sā jātapathavī siyā.</p>
              <p>966.</p>
              <p>Senāsanampi acchannaṃ, vinaṭṭhachadanampi vā;</p>
              <p>Cātumāsakato uddhaṃ, ovaṭṭhaṃ na vikopaye.</p>
              <p>967.</p>
              <p>Tato ‘‘gopānasiṃ bhittiṃ, thambhaṃ vā padarattharaṃ;</p>
              <p>Gaṇhissāmī’’ti saññāya, gahetuṃ pana vaṭṭati.</p>
              <p>968.</p>
              <p>Gaṇhantassiṭṭhakādīni, sace patati mattikā;</p>
              <p>Anāpatti siyāpatti, mattikaṃ yadi gaṇhati.</p>
              <p>969.</p>
              <p>Atinto mattikāpuñjo, antogehe sace siyā;</p>
              <p>Anovaṭṭho ca bhikkhūnaṃ, sabbadā hoti kappiyo.</p>
              <p>970.</p>
              <p>Vuṭṭhe puna ca gehasmiṃ, gehaṃ chādenti taṃ sace;</p>
              <p>Cātumāsaccaye sabbo, tinto hoti akappiyo.</p>
              <p>971.</p>
              <p>Yattakaṃ tattha tintaṃ tu, tattakaṃ hotyakappiyaṃ;</p>
              <p>Atintaṃ tattha yaṃ yaṃ tu, taṃ taṃ hoti hi kappiyaṃ.</p>
              <p>972.</p>
              <p>Temito ^a^M0.0092^ea^ vārinā so ce, ekābaddhova bhūmiyā;</p>
              <p>Pathavī ceva sā jātā, na vaṭṭati tato paraṃ.</p>
              <p>973.</p>
              <p>Abbhokāse ca pākāro, ovaṭṭho mattikāmayo;</p>
              <p>Cātumāsaccaye ‘‘jātā, pathavī’’ti pavuccati.</p>
              <p>974.</p>
              <p>Tattha laggaṃ rajaṃ saṇhaṃ, aghaṃsantova mattaso;</p>
              <p>Chupitvā allahatthena, sace gaṇhāti vaṭṭati.</p>
              <p>975.</p>
              <p>Sace iṭṭhakapākāro, yebhuyyakathale pana;</p>
              <p>Ṭhāne tiṭṭhati so tasmā, vikopeyya yathāsukhaṃ.</p>
              <p>976.</p>
              <p>Abbhokāse ṭhitaṃ thambhaṃ, cāletvā panito cito;</p>
              <p>Pathaviṃ tu vikopetvā, gahetuṃ na ca vaṭṭati.</p>
              <p>977.</p>
              <p>Aññampi ^a^V0.0081^ea^ sukkharukkhaṃ vā, khāṇukaṃ vāpi gaṇhato;</p>
              <p>Ayameva nayo doso, ujumuddharato na ca.</p>
              <p>978.</p>
              <p>Pāsāṇaṃ yadi vā rukkhaṃ, uccāletvā pavaṭṭati;</p>
              <p>Na doso suddhacittassa, sace pathavi bhijjati.</p>
              <p>979.</p>
              <p>Phālentānampi dārūni, sākhādīni ca kaḍḍhato;</p>
              <p>Ayameva nayo vutto, bhūmiyaṃ suddhacetaso.</p>
              <p>980.</p>
              <p>Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;</p>
              <p>Ākoṭetuṃ pavesetuṃ, bhikkhuno na ca vaṭṭati.</p>
              <p>981.</p>
              <p>‘‘Ahaṃ passāvadhārāya, bhindissāmī’’ti mediniṃ;</p>
              <p>Bhikkhussa pana passāva-mevaṃ kātuṃ na vaṭṭati.</p>
              <p>982.</p>
              <p>Anāpatti karontassa, sace bhijjati medinī;</p>
              <p>Samajjato samaṃ kātuṃ, ghaṃsituṃ na ca vaṭṭati.</p>
              <p>983.</p>
              <p>Pādaṅguṭṭhena vā bhūmiṃ, likhitumpi na vaṭṭati;</p>
              <p>Bhindantena ca pādehi, tathā caṅkamitumpi vā.</p>
              <p>984.</p>
              <p>Pathaviṃ allahatthena, chupitvā sukhumaṃ rajaṃ;</p>
              <p>Aghaṃsanto gahetvā ce, hatthaṃ dhovati vaṭṭati.</p>
              <p>985.</p>
              <p>Sayaṃ ^a^M0.0093^ea^ dahati ce bhūmiṃ, dahāpeti parehi vā;</p>
              <p>Āpattantamaso pattaṃ, dahantassāpi bhikkhuno.</p>
              <p>986.</p>
              <p>Ṭhānesu yattakesvaggiṃ, deti dāpeti vā pana;</p>
              <p>Tattakāneva bhikkhussa, honti pācittiyānipi.</p>
              <p>987.</p>
              <p>Ṭhapetuṃ bhikkhuno aggiṃ, bhūmiyaṃ na ca vaṭṭati;</p>
              <p>Kapāle pattapacane, ṭhapetuṃ pana vaṭṭati.</p>
              <p>988.</p>
              <p>Aggiṃ upari dārūnaṃ, ṭhapetuṃ na ca vaṭṭati;</p>
              <p>Dahanto tāni gantvā so, bhūmiṃ dahati ce pana.</p>
              <p>989.</p>
              <p>Eseva ca nayo vutto, iṭṭhakāvāsakādisu;</p>
              <p>Ṭhapetuṃ iṭṭhakādīnaṃ, matthakesveva vaṭṭati.</p>
              <p>990.</p>
              <p>Kasmā panāti ce? Tesa-manupādānabhāvato;</p>
              <p>Khāṇuke sukkharukkhe vā, aggiṃ dātuṃ na vaṭṭati.</p>
              <p>991.</p>
              <p>Anāpatti ^a^V0.0082^ea^ tiṇukkaṃ tu, gahetvā pana gacchato;</p>
              <p>Ḍayhamāne tu hatthasmiṃ, sace pāteti bhūmiyaṃ.</p>
              <p>992.</p>
              <p>Puna taṃ patitaṭṭhāne, datvā tassa panindhanaṃ;</p>
              <p>Aggiṃ vaṭṭati kātunti, ^b^mahāpaccariyaṃ^eb^ rutaṃ.</p>
              <p>993.</p>
              <p>Tassāpathaviyaṃyeva, pathavīti ca saññino;</p>
              <p>Vimatissubhayatthāpi, dukkaṭaṃ pariyāputaṃ.</p>
              <p>994.</p>
              <p>Anāpatti ‘‘imaṃ jāna, imamāhara dehi’’ti;</p>
              <p>Vadantassa, sacittañca, tisamuṭṭhānameva ca.</p>
              <p>Pathavīkhaṇanakathā.</p>
              <p>Musāvādavaggo paṭhamo.</p>
              <p>995.</p>
              <p>Bhavantassa ^a^M0.0094^ea^ ca bhūtassa, bhūtagāmassa bhikkhuno;</p>
              <p>Pātabyatānimittaṃ tu, pācittiyamudīritaṃ.</p>
              <p>996.</p>
              <p>Udakaṭṭho thalaṭṭhoti, duvidho hoti so pana;</p>
              <p>Tilabījādiko tattha, sapaṇṇopi apaṇṇako.</p>
              <p>997.</p>
              <p>Udakaṭṭhoti viññeyyo, sabbo sevālajātiko;</p>
              <p>Vikopentassa taṃ sabbaṃ, tassa pācittiyaṃ siyā.</p>
              <p>998.</p>
              <p>Viyūhitvā tu hatthena, nhāyituṃ pana vaṭṭati;</p>
              <p>Hoti tassa ca sabbampi, ṭhānañhi sakalaṃ jalaṃ.</p>
              <p>999.</p>
              <p>Udakena vinā cecca, taṃ panuddharituṃ jalā;</p>
              <p>Na ca vaṭṭati bhikkhussa, ṭhānasaṅkamanañhi taṃ.</p>
              <p>1000.</p>
              <p>Udakenukkhipitvā taṃ, pakkhipantassa vārisu;</p>
              <p>Vaṭṭatīti ca niddiṭṭhaṃ, sabbaaṭṭhakathāsupi.</p>
              <p>1001.</p>
              <p>Jale vallitiṇādīni, uddharantassa toyato;</p>
              <p>Vikopentassa vā tattha, hoti pācitti bhikkhuno.</p>
              <p>1002.</p>
              <p>Parehuppāṭitānettha, vikopentassa dukkaṭaṃ;</p>
              <p>Gacchanti hi yato tāni, bījagāmena saṅgahaṃ.</p>
              <p>1003.</p>
              <p>Thalaṭṭhe ^a^V0.0083^ea^ chinnarukkhānaṃ, ṭhito haritakhāṇuko;</p>
              <p>Uddhaṃ vaḍḍhanako tassa, bhūtagāmena saṅgaho.</p>
              <p>1004.</p>
              <p>Nāḷikerādikānampi, khāṇu uddhaṃ na vaḍḍhati;</p>
              <p>Tasmā tassa kato hoti, bījagāmena saṅgaho.</p>
              <p>1005.</p>
              <p>Tathā kadaliyā khāṇu, phalitāya pakāsito;</p>
              <p>Aphalitāya yo khāṇu, bhūtagāmena so mato.</p>
              <p>1006.</p>
              <p>Phalitā kadalī yāva, nīlapaṇṇā ca tāva sā;</p>
              <p>Naḷaveḷutiṇādīna-mayameva vinicchayo.</p>
              <p>1007.</p>
              <p>Aggato ^a^M0.0095^ea^ pana paṭṭhāya, yadāyaṃ veḷu sussati;</p>
              <p>Tadā saṅgahito hoti, bījagāmena nāmaso.</p>
              <p>1008.</p>
              <p>Indasālādirukkhānaṃ, bījagāmena saṅgaho;</p>
              <p>Chinditvā ṭhapitānaṃ tu, viññeyyo vinayaññunā.</p>
              <p>1009.</p>
              <p>Maṇḍapādīnamatthāya, nikkhaṇanti ca te sace;</p>
              <p>Niggate mūlapaṇṇasmiṃ, bhūtagāmena saṅgaho.</p>
              <p>1010.</p>
              <p>Mūlamattepi vā yesaṃ, paṇṇamattepi vā pana;</p>
              <p>Niggatepi kato tesaṃ, bījagāmena saṅgaho.</p>
              <p>1011.</p>
              <p>Sakandā pana tālaṭṭhi, bījagāmoti vuccati;</p>
              <p>Pattavaṭṭi yadā nīlā, niggacchati tadā na ca.</p>
              <p>1012.</p>
              <p>Nāḷikeratacaṃ bhitvā, dantasūcīva aṅkuro;</p>
              <p>Niggacchati tadā sopi, bījagāmoti vuccati.</p>
              <p>1013.</p>
              <p>Migasiṅgasamānāya, satiyā pattavaṭṭiyā;</p>
              <p>Aniggatepi mūlasmiṃ, bhūtagāmoti vuccati.</p>
              <p>1014.</p>
              <p>Na honti haritā yāva, vīhiādīnamaṅkurā;</p>
              <p>Niggatesupi paṇṇesu, bījagāmena saṅgaho.</p>
              <p>Cattāro bhāṇavārā niṭṭhitā.</p>
              <p>1015.</p>
              <p>Ambajambuṭṭhikādīna-meseva ca vinicchayo;</p>
              <p>Vandākā vāpi aññaṃ vā, rukkhe jāyati yaṃ pana.</p>
              <p>1016.</p>
              <p>Rukkhovassa ^a^V0.0084^ea^ siyā ṭhānaṃ, vikopetuṃ na vaṭṭati;</p>
              <p>Amūlavalliādīna-mayameva vinicchayo.</p>
              <p>1017.</p>
              <p>Pākārādīsu sevālo, aggabījanti vuccati;</p>
              <p>Yāva dve tīṇi pattāni, na sañjāyanti tāva so.</p>
              <p>1018.</p>
              <p>Pattesu pana jātesu, vatthu pācittiyassa so;</p>
              <p>Ghaṃsitvā pana taṃ tasmā, apanetuṃ na vaṭṭati.</p>
              <p>1019.</p>
              <p>Sevāle ^a^M0.0096^ea^ bahi pānīya-ghaṭādīnaṃ tu dukkaṭaṃ;</p>
              <p>Abbohārova so anto, pūvādīsupi kaṇṇakaṃ.</p>
              <p>1020.</p>
              <p>Pāsāṇadaddusevāla-seleyyappabhutīni ca;</p>
              <p>Honti dukkaṭavatthūni, apattānīti niddise.</p>
              <p>1021.</p>
              <p>Pupphitaṃ tu ahicchattaṃ, abbohārikataṃ gataṃ;</p>
              <p>Sace taṃ makuḷaṃ hoti, hoti dukkaṭavatthukaṃ.</p>
              <p>1022.</p>
              <p>Rukkhe tacaṃ vikopetvā, tathā pappaṭikampi ca;</p>
              <p>Niyyāsampi panallasmiṃ, gahetuṃ na ca vaṭṭati.</p>
              <p>1023.</p>
              <p>Nuhiādīsu rukkhesu, tālapaṇṇādikesu vā;</p>
              <p>Likhato tatthajātesu, pācittiyamudīraye.</p>
              <p>1024.</p>
              <p>Pupphaṃ paṇḍupalāsaṃ vā, phalaṃ vā pakkameva vā;</p>
              <p>Pātentassa ca cāletvā, pācittiyamudīritaṃ.</p>
              <p>1025.</p>
              <p>Nāmetvā phaliniṃ sākhaṃ, dātuṃ vaṭṭati gaṇhato;</p>
              <p>Sayaṃ khāditukāmo ce, dātumevaṃ na vaṭṭati.</p>
              <p>1026.</p>
              <p>Ukkhipitvā paraṃ kañci, gāhāpetumpi vaṭṭati;</p>
              <p>Pupphāni ocinantesu, ayameva vinicchayo.</p>
              <p>1027.</p>
              <p>Yesaṃ ruhati rukkhānaṃ, sākhā tesampi sākhinaṃ;</p>
              <p>Kappiyaṃ tamakāretvā, vikopentassa dukkaṭaṃ.</p>
              <p>1028.</p>
              <p>Ayameva nayo alla-siṅgiverādikesupi;</p>
              <p>Dukkaṭaṃ bījagāmesu, niddiṭṭhattā mahesinā.</p>
              <p>1029.</p>
              <p>‘‘Rukkhaṃ chinda lataṃ chinda, kandaṃ mūlampi uddhara;</p>
              <p>Uppāṭehī’’ti vattumpi, vaṭṭatevāniyāmato.</p>
              <p>1030.</p>
              <p>‘‘Ambaṃ ^a^V0.0085^ea^ jambumpi nimbaṃ vā, chinda bhinduddharā’’ti vā;</p>
              <p>Gahetvā pana nāmampi, vaṭṭatevāniyāmato.</p>
              <p>1031.</p>
              <p>‘‘Imaṃ ^a^M0.0097^ea^ rukkhaṃ imaṃ valliṃ, imaṃ challiṃ imaṃ lataṃ;</p>
              <p>Chinda bhindā’’ti vā vattuṃ, niyametvā na vaṭṭati.</p>
              <p>1032.</p>
              <p>Pūretvā ucchukhaṇḍānaṃ, pacchiyo āharanti ce;</p>
              <p>Sabbameva kataṃ hoti, ekasmiṃ kappiye kate.</p>
              <p>1033.</p>
              <p>Ekato pana baddhāni, ucchudārūni honti ce;</p>
              <p>Kappiyaṃ karonto pana, dāruṃ vijjhati vaṭṭati.</p>
              <p>1034.</p>
              <p>Valliyā rajjuyā vāpi, yāya baddhāni tāni hi;</p>
              <p>Bhājanena samānattā, taṃ vijjhati na vaṭṭati.</p>
              <p>1035.</p>
              <p>Bhattaṃ maricapakkehi, missetvā āharanti ce;</p>
              <p>Ekasitthepi bhattassa, sace vijjhati vaṭṭati.</p>
              <p>1036.</p>
              <p>Ayameva nayo vutto, tilataṇḍulakādisu;</p>
              <p>Ekābaddhe kapitthepi, kaṭāhe kappiyaṃ kare.</p>
              <p>1037.</p>
              <p>Kaṭāhaṃ yadi muñcitvā, anto carati miñjakaṃ;</p>
              <p>Bhindāpetvā kapitthaṃ taṃ, kāretabbaṃ tu kappiyaṃ.</p>
              <p>1038.</p>
              <p>Abhūtagāmabījesu, bhūtagāmādisaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1039.</p>
              <p>Atathāsaññino tattha, asañciccāsatissa ca;</p>
              <p>Ummattakādikānañca, anāpatti pakāsitā.</p>
              <p>1040.</p>
              <p>Idañca tisamuṭṭhānaṃ, kriyaṃ saññāvimokkhakaṃ;</p>
              <p>Kāyakammaṃ vacīkammaṃ, ticittañca tivedanaṃ.</p>
              <p>Bhūtagāmakathā.</p>
              <p>1041.</p>
              <p>Kate saṅghena kammasmiṃ, aññavādavihesake;</p>
              <p>Tathā puna karontassa, hoti pācittiyadvayaṃ.</p>
              <p>1042.</p>
              <p>Tikapācittiyaṃ ^a^M0.0098^ea^ dhamme, adhamme tikadukkaṭaṃ;</p>
              <p>Kamme aropite cevaṃ, vadantassa ca dukkaṭaṃ.</p>
              <p>1043.</p>
              <p>Āpattiṃ ^a^V0.0086^ea^ vāpi āpannaṃ, ajānantassa, ‘‘bhaṇḍanaṃ;</p>
              <p>Bhavissatī’’ti saññissa, gilānassa na dosatā.</p>
              <p>1044.</p>
              <p>Adinnādānatulyāva, samuṭṭhānādayo nayā;</p>
              <p>Kriyākriyamidaṃ vuttaṃ, vedanā dukkhavedanā.</p>
              <p>Aññavādakathā.</p>
              <p>1045.</p>
              <p>Ayasaṃ kattukāmova, sammatassa hi bhikkhuno;</p>
              <p>Vadanto upasampanne, ujjhāpeti ca khīyati.</p>
              <p>1046.</p>
              <p>Tasmiṃ vatthudvaye tassa, hoti pācittiyadvayaṃ;</p>
              <p>Tikapācittiyaṃ dhamme, adhamme tikadukkaṭaṃ.</p>
              <p>1047.</p>
              <p>Avaṇṇaṃnupasampanna-santike pana bhikkhuno;</p>
              <p>Asammatassa bhikkhussa, bhāsato yassa kassaci.</p>
              <p>1048.</p>
              <p>Sāmaṇerassa vā vaṇṇaṃ, sammatāsammatassapi;</p>
              <p>Vadato dukkaṭaṃ hoti, yassa kassaci santike.</p>
              <p>1049.</p>
              <p>Chandādīnaṃ vaseneva, karontaṃ bhaṇato pana;</p>
              <p>Anāpatti kriyāsesa-manantarasamaṃ mataṃ.</p>
              <p>Ujjhāpanakathā.</p>
              <p>1050.</p>
              <p>Ajjhokāse tu mañcādiṃ, attano vā parassa vā;</p>
              <p>Atthāya santharāpetvā, santharitvāpi vā pana.</p>
              <p>1051.</p>
              <p>Nevuddhareyya saṅghassa, uddharāpeyya vā na taṃ;</p>
              <p>Pakkamanto sace tassa, hoti pācitti bhikkhuno.</p>
              <p>1052.</p>
              <p>Vassike ^a^M0.0099^ea^ caturo māse, sace devo na vassati;</p>
              <p>Ajjhokāse tathā cāpi, ṭhapetuṃ na ca vaṭṭati.</p>
              <p>1053.</p>
              <p>Yattha vassati hemante, cattāro aparepi ca;</p>
              <p>Ṭhapetuṃ tattha mañcādiṃ, aṭṭha māse na vaṭṭati.</p>
              <p>1054.</p>
              <p>Kākādīnaṃ nivāsasmiṃ, rukkhamūle kadācipi;</p>
              <p>Mañcādiṃ pana saṅghassa, ṭhapetuṃ na ca vaṭṭati.</p>
              <p>1055.</p>
              <p>Aññassatthāya ^a^V0.0087^ea^ yaṃ kiñci, santhataṃ yadi saṅghikaṃ;</p>
              <p>Yattha katthaci vā ṭhāne, yena kenaci bhikkhunā.</p>
              <p>1056.</p>
              <p>Yāva so na nisīdeyya, ‘‘gacchā’’ti na vadeyya vā;</p>
              <p>Tāva santhārakasseva, bhāro tanti pavuccati.</p>
              <p>1057.</p>
              <p>Sace taṃ sāmaṇerena, santharāpeti santhataṃ;</p>
              <p>Santharāpitabhikkhussa, palibodhoti dīpito.</p>
              <p>1058.</p>
              <p>Santhataṃ bhikkhunā taṃ ce, bhāro tasseva tāva taṃ;</p>
              <p>Yāva āṇāpako tattha, āgantvā na nisīdati.</p>
              <p>1059.</p>
              <p>Bhikkhuṃ vā sāmaṇeraṃ vā, ārāmikamupāsakaṃ;</p>
              <p>Anāpucchā niyyātetvā, saṅghikaṃ sayanāsanaṃ.</p>
              <p>1060.</p>
              <p>Leḍḍuppātamatikkamma, gacchato paṭhame pade;</p>
              <p>Dukkaṭaṃ, dutiye vāre, pācittiyamudīritaṃ.</p>
              <p>1061.</p>
              <p>Ṭhatvā bhojanasālāyaṃ, vatvā yo sāmaṇerakaṃ;</p>
              <p>Asukasmiṃ divāṭṭhāne, paññāpehīti mañcakaṃ.</p>
              <p>1062.</p>
              <p>Nikkhamitvā sace tasmā, ṭhānā aññattha gacchati;</p>
              <p>Pāduddhārena so bhikkhu, kāretabboti dīpito.</p>
              <p>1063.</p>
              <p>Tikapācittiyaṃ vuttaṃ, tikātītena satthunā;</p>
              <p>Tathā puggalike tena, dīpitaṃ tikadukkaṭaṃ.</p>
              <p>1064.</p>
              <p>Cimiliṃ taṭṭikaṃ cammaṃ, phalakaṃ pādapuñchaniṃ;</p>
              <p>Bhūmattharaṇakaṃ vāpi, uttarattharaṇampi vā.</p>
              <p>1065.</p>
              <p>Dārumattikabhaṇḍāni ^a^M0.0100^ea^, pattādhārakameva vā;</p>
              <p>Abbhokāse ṭhapetvā taṃ, gacchato hoti dukkaṭaṃ.</p>
              <p>1066.</p>
              <p>Sace āraññakenāpi, anovasse ca no sati;</p>
              <p>Laggetvā pana rukkhasmiṃ, gantabbaṃ tu yathāsukhaṃ.</p>
              <p>1067.</p>
              <p>Yathā upacikādīhi, na khajjati na lujjati;</p>
              <p>Tathā katvāpi taṃ sabbaṃ, gantuṃ pana ca vaṭṭati.</p>
              <p>1068.</p>
              <p>Anāpattuddharāpetvā, āpucchitvāpi gacchato;</p>
              <p>Attano santake ruddhe, āpadāsupi bhikkhuno.</p>
              <p>1069.</p>
              <p>Samuṭṭhānādayo ^a^V0.0088^ea^ sabbe, kathinena samā matā;</p>
              <p>Kriyākriyamidaṃ vutta-mayameva visesatā.</p>
              <p>Paṭhamasenāsanakathā.</p>
              <p>1070.</p>
              <p>Bhisicimilikā bhūma-ttharaṇaṃ uttarattharaṃ;</p>
              <p>Taṭṭikā cammakhaṇḍo ca, paccattharanisīdanaṃ.</p>
              <p>1071.</p>
              <p>Santhāro tiṇapaṇṇānaṃ, seyyā dasavidhā siyā;</p>
              <p>Sabbacchannaparicchanne, vihāre bhikkhu yo pana.</p>
              <p>1072.</p>
              <p>Etaṃ dasavidhaṃ seyyaṃ, santharitvāpi vā sayaṃ;</p>
              <p>Anuddharitvānāpucchā, atikkamati taṃ sace.</p>
              <p>1073.</p>
              <p>Ārāmassūpacāraṃ vā, parikkhepaṃ panassa vā;</p>
              <p>Paṭhame dukkaṭaṃ pāde, pācitti dutiye siyā.</p>
              <p>1074.</p>
              <p>Senāsanassa seyyāya, ubhayesaṃ vināsato;</p>
              <p>Gacchato santharitvanto-gabbhe pācitti vaṇṇitā.</p>
              <p>1075.</p>
              <p>Upacāre vihārassa, dukkaṭaṃ maṇḍapādike;</p>
              <p>Gacchato santharitvā vā, seyyāmattaṃ vināsato.</p>
              <p>1076.</p>
              <p>Tikapācittiyaṃ ^a^M0.0101^ea^ vuttaṃ, saṅghike dasavatthuke;</p>
              <p>Tathā puggalike tassa, dīpitaṃ tikadukkaṭaṃ.</p>
              <p>1077.</p>
              <p>Anāpattuddharitvā vā, āpucchaṃ vāpi gacchato;</p>
              <p>Palibuddhepi vāññena, attano santakepi vā.</p>
              <p>1078.</p>
              <p>Sāpekkhova ca gantvā taṃ, tattha ṭhatvāpi pucchati;</p>
              <p>Samuṭṭhānādayo sabbe, anantarasamā matā.</p>
              <p>Dutiyasenāsanakathā.</p>
              <p>1079.</p>
              <p>Yo pubbupagataṃ bhikkhuṃ, jānaṃ anupakhajja ca;</p>
              <p>Kappeyya saṅghikāvāse, seyyaṃ pācittiyassa ce.</p>
              <p>1080.</p>
              <p>Pādadhovanapāsāṇā, pavisantassa bhikkhuno;</p>
              <p>Yāva taṃ mañcapīṭhaṃ vā, nikkhamantassa vā pana.</p>
              <p>1081.</p>
              <p>Mañcapīṭhakato ^a^V0.0089^ea^ yāva, passāvaṭṭhānameva tu;</p>
              <p>Etthantare idaṃ ṭhānaṃ, upacāroti vuccati.</p>
              <p>1082.</p>
              <p>Tattha bādhetukāmassa, upacāre tu bhikkhuno;</p>
              <p>Dasasvaññataraṃ seyyaṃ, santharantassa dukkaṭaṃ.</p>
              <p>1083.</p>
              <p>Nisīdantassa vā tattha, nipajjantassa vā pana;</p>
              <p>Tathā dvepi karontassa, hoti pācittiyadvayaṃ.</p>
              <p>1084.</p>
              <p>Punappunaṃ karontassa, payogagaṇanāvasā;</p>
              <p>Tikapācittiyaṃ vuttaṃ, puggale tikadukkaṭaṃ.</p>
              <p>1085.</p>
              <p>Vuttūpacāraṃ muñcitvā, seyyaṃ santharatopi vā;</p>
              <p>Vihārassūpacāre vā, ajjhokāsepi vā pana.</p>
              <p>1086.</p>
              <p>Santharāpayato vāpi, tattha tassa nisīdato;</p>
              <p>Sabbattha dukkaṭaṃ vuttaṃ, nivāso ca nivārito.</p>
              <p>1087.</p>
              <p>Anāpatti ^a^M0.0102^ea^ gilānassa, sītāduppīḷitassa vā;</p>
              <p>Āpadāsupi bhikkhussa, tathā ummattakādino.</p>
              <p>1088.</p>
              <p>Samuṭṭhānādayo sabbe, paṭhamantimavatthunā;</p>
              <p>Sadisāti ca viññeyyā, hotīdaṃ dukkhavedanaṃ.</p>
              <p>Anupakhajjakathā.</p>
              <p>1089.</p>
              <p>Vihārā saṅghikā bhikkhuṃ, nikkaḍḍheyya sace pana;</p>
              <p>Nikkaḍḍhāpeyya vā kuddho, tassa pācittiyaṃ siyā.</p>
              <p>1090.</p>
              <p>Bahubhūmāpi pāsādā, payogenekakena yo;</p>
              <p>Nikkaḍḍheti sace tassa, ekā pācitti dīpitā.</p>
              <p>1091.</p>
              <p>Ṭhapetvā ca ṭhapetvā ca, nikkaḍḍhantassa antarā;</p>
              <p>Dvārānaṃ gaṇanāyassa, honti pācittiyo pana.</p>
              <p>1092.</p>
              <p>‘‘Nikkhamā’’ti vadantassa, vācāyapi ayaṃ nayo;</p>
              <p>Āṇattiyā khaṇeyeva, āṇāpentassa dukkaṭaṃ.</p>
              <p>1093.</p>
              <p>Sace so sakimāṇatto, dvārepi bahuke pana;</p>
              <p>Atikkāmeti ekāva, bahukāni bahūni ce.</p>
              <p>1094.</p>
              <p>Tassūpaṭṭhānasālādi-vihārassūpacārato ^a^V0.0090^ea^;</p>
              <p>Kāyenapi ca vācāya, tathā nikkaḍḍhanepi ca.</p>
              <p>1095.</p>
              <p>Vihārassūpacārā vā, vihārā vāpi cetaraṃ;</p>
              <p>Nikkaḍḍhantassa sabbesaṃ, parikkhārampi dukkaṭaṃ.</p>
              <p>1096.</p>
              <p>Asambaddhesu bhikkhussa, parikkhāresu paṇḍito;</p>
              <p>Vatthūnaṃ gaṇanāyassa, dukkaṭaṃ paridīpaye.</p>
              <p>1097.</p>
              <p>Antevāsimalajjiṃ vā, tathā saddhivihārikaṃ;</p>
              <p>Nikkaḍḍhantassa ummattaṃ, sayaṃ ummattakassa ca.</p>
              <p>1098.</p>
              <p>Attano ^a^M0.0103^ea^ vasanaṭṭhānā, tathā vissāsikassa vā;</p>
              <p>Parikkhārañca vā tesaṃ, anāpatti pakāsitā.</p>
              <p>1099.</p>
              <p>Saṅghārāmāpi sabbasmā, tathā kalahakārakaṃ;</p>
              <p>Idaṃ tu tisamuṭṭhānaṃ, vedanā dukkhavedanā.</p>
              <p>Nikkaḍḍhanakathā.</p>
              <p>1100.</p>
              <p>Majjhimāsīsaghaṭṭāya, vehāsakuṭiyūpari;</p>
              <p>Āhaccapādake mañce, pīṭhe vā pana bhikkhuno.</p>
              <p>1101.</p>
              <p>Nisīdantassa vā tasmiṃ, nipajjantassa vā pana;</p>
              <p>Payogagaṇanāyeva, tassa pācittiyo siyuṃ.</p>
              <p>1102.</p>
              <p>Tikapācittiyaṃ vuttaṃ, puggale tikadukkaṭaṃ;</p>
              <p>Heṭṭhā aparibhoge vā, sīsaghaṭṭāya vā pana.</p>
              <p>1103.</p>
              <p>Avehāsavihāre vā, attano santakepi vā;</p>
              <p>Vissāsikavihāre vā, na dosummattakādino.</p>
              <p>1104.</p>
              <p>Yattha paṭāṇi vā dinnā, tattha ṭhatvā lageti vā;</p>
              <p>Idameḷakalomena, samuṭṭhānaṃ samaṃ mataṃ.</p>
              <p>Vehāsakuṭikathā.</p>
              <p>1105.</p>
              <p>Yāva dvārassa kosamhā, aggaḷaṭṭhapanāya tu;</p>
              <p>Bhikkhunā limpitabbaṃ vā, lepāpetabbameva vā.</p>
              <p>1106.</p>
              <p>Ñeyyo ^a^V0.0091^ea^ ālokasandhīnaṃ, parikammepyayaṃ nayo;</p>
              <p>Chadanassa dvattipariyāyaṃ, ṭhitena harite pana.</p>
              <p>1107.</p>
              <p>Adhiṭṭheyyaṃ tato uddhaṃ, adhiṭṭheti sace pana;</p>
              <p>Tassa pācittiyaṃ hoti, dukkaṭaṃ tattha tiṭṭhato.</p>
              <p>1108.</p>
              <p>Piṭṭhivaṃse ^a^M0.0104^ea^ ṭhito koci, chadanassa mukhavaṭṭiyā;</p>
              <p>Yasmiṃ ṭhāne ṭhitaṃ bhikkhuṃ, olokento na passati.</p>
              <p>1109.</p>
              <p>Tasmiṃ ṭhāne pana ṭhātuṃ, neva bhikkhussa vaṭṭati;</p>
              <p>Vihārassa patantassa, patanokāsato hi taṃ.</p>
              <p>1110.</p>
              <p>Ūnakadvattipariyāye, atirekoti saññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1111.</p>
              <p>Na doso dvattipariyāye, leṇe tiṇakuṭīsu vā;</p>
              <p>Samuṭṭhānādayo sabbe, sañcarittasamā matā.</p>
              <p>Dvattipariyāyakathā.</p>
              <p>1112.</p>
              <p>Jānaṃ sappāṇakaṃ toyaṃ, tiṇaṃ vā mattikampi vā;</p>
              <p>Yadi siñceyya pācitti, siñcāpeyya parehi vā.</p>
              <p>1113.</p>
              <p>Acchinditvā sace dhāraṃ, mattikaṃ siñcato pana;</p>
              <p>Ekasmimpi ghaṭe ekā, pācitti paridīpitā.</p>
              <p>1114.</p>
              <p>Vicchindati sace dhāraṃ, payogagaṇanāvasā;</p>
              <p>Sammukhampi karontassa, mātikaṃ sandamānakaṃ.</p>
              <p>1115.</p>
              <p>Ekāva ce siyāpatti, divasampi ca sandatu;</p>
              <p>Bandhato tattha tatthassa, payogagaṇanā siyā.</p>
              <p>1116.</p>
              <p>Sace sakaṭapuṇṇampi, mattikaṃ tiṇameva vā;</p>
              <p>Udake pakkhipantassa, ekā pācitti ekato.</p>
              <p>1117.</p>
              <p>Ekekaṃ pakkhipantassa, payogagaṇanāya ce;</p>
              <p>Khayaṃ vā āvilattaṃ vā, jalaṃ gacchati tādise.</p>
              <p>1118.</p>
              <p>‘‘Siñcāhī’’ti vadantassa, hoti āpatti dukkaṭaṃ;</p>
              <p>Ekāyāṇattiyā ekā, divasampi ca siñcato.</p>
              <p>1119.</p>
              <p>Appāṇe ^a^M0.0105^ea^^a^V0.0092^ea^ udake suddhe, sappāṇamiti saññino;</p>
              <p>Sabbattha vimatissāpi, hoti āpatti dukkaṭaṃ.</p>
              <p>1120.</p>
              <p>Sabbatthāpāṇasaññissa, asañciccāsatissa vā;</p>
              <p>Ajānato anāpatti, tathā ummattakādino.</p>
              <p>1121.</p>
              <p>Sappāṇakattaṃ toyassa, sappāṇanti vijānanaṃ;</p>
              <p>Vinā vadhakacittena, tiṇādīnaṃ nisecanaṃ.</p>
              <p>1122.</p>
              <p>Cattārevassa aṅgāni, niddiṭṭhāni mahesinā;</p>
              <p>Adinnādānatulyāva, samuṭṭhānādayo nayā.</p>
              <p>1123.</p>
              <p>Idaṃ paṇṇattivajjañca, ticittañcāti dīpitaṃ;</p>
              <p>Idamevettha niddiṭṭhaṃ, tassa cassa visesanaṃ.</p>
              <p>Sappāṇakakathā.</p>
              <p>Senāsanavaggo dutiyo.</p>
              <p>1124.</p>
              <p>Bhikkhussāṭṭhaṅgayuttassa, bhikkhunovādasammuti;</p>
              <p>Idha ñatticatutthena, anuññātā mahesinā.</p>
              <p>1125.</p>
              <p>Yo tāyāsammato bhikkhu, garudhammehi aṭṭhahi;</p>
              <p>Ekaṃ sambahulā vāpi, bhikkhunisaṅghameva vā.</p>
              <p>1126.</p>
              <p>Osārentova te dhamme, ovadeyya sace pana;</p>
              <p>Ovādapariyosāne, tassa pācittiyaṃ siyā.</p>
              <p>1127.</p>
              <p>Aññena pana dhammena, ovadantassa dukkaṭaṃ;</p>
              <p>Ekatoupasampannaṃ, garudhammehi vā tathā.</p>
              <p>1128.</p>
              <p>Bhikkhūnaṃ santikeyeva, upasampannabhikkhuniṃ;</p>
              <p>Tathā, liṅgavipallāse, pācitteva pakāsitā.</p>
              <p>1129.</p>
              <p>Sammatassāpi ^a^M0.0106^ea^ bhikkhussa, dukkaṭaṃ samudīritaṃ;</p>
              <p>Ovādaṃ aniyādetvā, dhammenaññena bhāsato.</p>
              <p>1130.</p>
              <p>‘‘Samaggamhā’’ti vuttepi, aññenovadato tathā;</p>
              <p>‘‘Vaggamhā’’ti ca vuttepi, garudhammehi dukkaṭaṃ.</p>
              <p>1131.</p>
              <p>Agaṇhantassa ^a^V0.0093^ea^ ovādaṃ, apaccāharatopi taṃ;</p>
              <p>Ṭhapetvā dukkaṭaṃ bālaṃ, gilānaṃ gamikaṃ siyā.</p>
              <p>1132.</p>
              <p>Adhamme pana kammasmiṃ, adhammanti ca saññino;</p>
              <p>Vagge bhikkhunisaṅghasmiṃ, tikapācittiyaṃ siyā.</p>
              <p>1133.</p>
              <p>Tathā vematikassāpi, dhammakammanti saññino;</p>
              <p>Nava pācittiyo vuttā, samaggepi ca tattakā.</p>
              <p>1134.</p>
              <p>Navakānaṃ vasā dvinnaṃ, aṭṭhārasa bhavanti tā;</p>
              <p>Dukkaṭaṃ dhammakammepi, sattarasavidhaṃ siyā.</p>
              <p>1135.</p>
              <p>‘‘Osārehī’’ti vutto vā, pañhaṃ puṭṭho katheti vā;</p>
              <p>Sikkhamānāya vā neva, doso ummattakādino.</p>
              <p>1136.</p>
              <p>Vācuggatāva kātabbā, paguṇā dvepi mātikā;</p>
              <p>Suttantato ca cattāro, bhāṇavārā pakāsitā.</p>
              <p>1137.</p>
              <p>Eko parikathatthāya, kathāmaggo pakāsito;</p>
              <p>Maṅgalāmaṅgalatthāya, tissoyevānumodanā.</p>
              <p>1138.</p>
              <p>Uposathādiatthāya, kammākammavinicchayo;</p>
              <p>Kammaṭṭhānaṃ tathā ekaṃ, uttamatthassa pāpakaṃ.</p>
              <p>1139.</p>
              <p>Ettakaṃ uggahetvāna, pañcavasso bahussuto;</p>
              <p>Muñcitvā nissayaṃ kāmaṃ, vasituṃ labhatissaro.</p>
              <p>1140.</p>
              <p>Vācuggatā vibhaṅgā dve, paguṇā byañjanādito;</p>
              <p>Catūsvapi nikāyesu, eko vā potthakopi ca.</p>
              <p>1141.</p>
              <p>Kammākammañca vattāni, uggahetabbamettakaṃ;</p>
              <p>Sabbantimaparicchedo, dasavasso sace pana.</p>
              <p>1142.</p>
              <p>Bahussuto ^a^M0.0107^ea^ disāmokkho, yenakāmaṃgamo siyā;</p>
              <p>Parisaṃ labhate kāmaṃ, upaṭṭhāpetumissaro.</p>
              <p>1143.</p>
              <p>Yassa sāṭṭhakathaṃ sabbaṃ, vācuggaṃ piṭakattayaṃ;</p>
              <p>Soyaṃ bahussuto nāma, bhikkhunovādako siyā.</p>
              <p>1144.</p>
              <p>Assāsammatatādīni ^a^V0.0094^ea^, tīṇi aṅgāni dīpaye;</p>
              <p>Padasodhammatulyāva, samuṭṭhānādayo nayā.</p>
              <p>Ovādakathā.</p>
              <p>1145.</p>
              <p>Pācitti garudhammehi, dhammenaññena vā pana;</p>
              <p>Hotyatthaṅgate sūriye, ovadantassa bhikkhuniṃ.</p>
              <p>1146.</p>
              <p>Tikapācittiyaṃ vuttaṃ, sammatassāpi bhikkhuno;</p>
              <p>Ekatoupasampannaṃ, ovadantassa dukkaṭaṃ.</p>
              <p>1147.</p>
              <p>Tathānatthaṅgate sūriye, gate atthanti saññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1148.</p>
              <p>Uddesādinayenassa, anāpatti pakāsitā;</p>
              <p>Anantarasamā sesā, samuṭṭhānādayo nayā.</p>
              <p>Atthaṅgatasūriyakathā.</p>
              <p>1149.</p>
              <p>Bhikkhuniṃ ovadantassa, gantvā bhikkhunupassayaṃ;</p>
              <p>Garudhammehi aññatra, kālā pācittiyaṃ siyā.</p>
              <p>1150.</p>
              <p>Sace asammato hoti, hoti pācittiyadvayaṃ;</p>
              <p>Atthaṅgate ca sūriye, sace vadati tīṇipi.</p>
              <p>1151.</p>
              <p>Aññena pana dhammena, vadato dukkaṭadvayaṃ;</p>
              <p>Ekaṃ pācittiyaṃ hoti, bhikkhuno rattihetukaṃ.</p>
              <p>1152.</p>
              <p>Sammatassāpi bhikkhussa, hoti pācittiyadvayaṃ;</p>
              <p>Garudhammanidānassa, sammatattā abhāvato.</p>
              <p>1153.</p>
              <p>Tassevaññena ^a^M0.0108^ea^ dhammena, ovadantassa dukkaṭaṃ;</p>
              <p>Sammatattā anāpatti, ekā pācitti rattiyaṃ.</p>
              <p>1154.</p>
              <p>Tikapācittiyaṃ vuttaṃ, dukkaṭaṃ itaradvaye;</p>
              <p>Ekatoupasampannaṃ, ovadantassa dukkaṭaṃ.</p>
              <p>1155.</p>
              <p>Tathā aññena dhammena, gantvā bhikkhunupassayaṃ;</p>
              <p>Samuṭṭhānādayo sabbe, kathinena samā matā.</p>
              <p>Bhikkhunupassayakathā.</p>
              <p>1156.</p>
              <p>Cīvarādīnamatthāya ^a^V0.0095^ea^, ovadantīti bhikkhuniṃ;</p>
              <p>Vadato sammate bhikkhu, tassa pācittiyaṃ siyā.</p>
              <p>1157.</p>
              <p>Tikapācittiyaṃ vuttaṃ, tatheva tikadukkaṭaṃ;</p>
              <p>Saṅghenāsammataṃ bhikkhuṃ, vadantassa ca dukkaṭaṃ.</p>
              <p>1158.</p>
              <p>Tathevānupasampannaṃ, sammataṃ vā asammataṃ;</p>
              <p>Na doso āmisatthāya, ovadantassa bhāsato.</p>
              <p>1159.</p>
              <p>Tathā ummattakādīnaṃ, anāpatti pakāsitā;</p>
              <p>Idañhi tisamuṭṭhānaṃ, vedanā dukkhavedanā.</p>
              <p>Āmisakathā.</p>
              <p>1160.</p>
              <p>Sace bhikkhuniyā bhikkhu, dadeyya pana cīvaraṃ;</p>
              <p>Aññātikāya pācitti, ṭhapetvā pārivattakaṃ.</p>
              <p>1161.</p>
              <p>Cīvarassa paṭiggāha-sikkhāpadasamo nayo;</p>
              <p>Avaseso mato saddhiṃ, samuṭṭhānādinā pana.</p>
              <p>1162.</p>
              <p>Tattha bhikkhuniyā dinnaṃ, cīvaraṃ idha bhikkhunā;</p>
              <p>Tattha nissaggiyaṃ suddha-pācitti idha sūcitā.</p>
              <p>Cīvaradānakathā.</p>
              <p>1163.</p>
              <p>Cīvaraṃ ^a^M0.0109^ea^ yo hi sibbeyya, sibbāpeyya parena vā;</p>
              <p>Aññātikāya pācitti, hoti bhikkhuniyā pana.</p>
              <p>1164.</p>
              <p>Yaṃ vā nivāsituṃ sakkā, yaṃ vā pārupanūpagaṃ;</p>
              <p>Cīvaranti adhippeto, idamettha mahesinā.</p>
              <p>1165.</p>
              <p>Sayaṃ sūciṃ pavesetvā, sibbantassa ca bhikkhuno;</p>
              <p>Sūcinīharaṇe tassa, pācittiyamudīritaṃ.</p>
              <p>1166.</p>
              <p>Satakkhattumpi vijjhitvā, sakiṃ nīharato pana;</p>
              <p>Ekaṃ pācittiyaṃ vuttaṃ, payogassa vasā bahū.</p>
              <p>1167.</p>
              <p>‘‘Sibbā’’ti pana āṇatto, avisesena bhikkhunā;</p>
              <p>Niṭṭhāpeti sace sabbaṃ, ekaṃ pācittiyaṃ siyā.</p>
              <p>1168.</p>
              <p>‘‘Yamettha ^a^V0.0096^ea^ cīvare kammaṃ, bhāro sabbaṃ tavā’’ti hi;</p>
              <p>Āṇatto bhikkhunā sabbaṃ, niṭṭhāpeti sace pana.</p>
              <p>1169.</p>
              <p>Bhikkhussāṇāpakasseva, ekāyāṇattiyā pana;</p>
              <p>Honti pācittiyāpatti, anekārāpathe pathe.</p>
              <p>1170.</p>
              <p>Punappunāṇāpentassa, anekāṇattiyaṃ pana;</p>
              <p>Kā hi nāma kathā atthi? Tikapācittiyaṃ siyā.</p>
              <p>1171.</p>
              <p>Ñātikāya ca aññāti-saññissa vimatissa vā;</p>
              <p>Ekatoupasampanna-cīvare dukkaṭaṃ siyā.</p>
              <p>1172.</p>
              <p>Ṭhapetvā cīvaraṃ aññaṃ, parikkhārañca sibbato;</p>
              <p>Anāpatti viniddiṭṭhā, sikkhamānādikāyapi.</p>
              <p>1173.</p>
              <p>Sañcarittasamuṭṭhānaṃ, kriyaṃ paṇṇattivajjakaṃ;</p>
              <p>Kāyakammaṃ vacīkammaṃ, ticittañca tivedanaṃ.</p>
              <p>Cīvarasibbanakathā.</p>
              <p>1174.</p>
              <p>Bhikkhu ^a^M0.0110^ea^ bhikkhuniyā saddhiṃ, saṃvidhāya panekato;</p>
              <p>Paṭipajjeyya maggaṃ ce, aññatra samayā idha.</p>
              <p>1175.</p>
              <p>Gāmantarokkame vāpi, addhayojanatikkame;</p>
              <p>Agāmake araññe vā, hoti āpatti bhikkhuno.</p>
              <p>1176.</p>
              <p>Etthākappiyabhūmaṭṭho, saṃvidhānaṃ karoti yo;</p>
              <p>Saṃvidhānanimittaṃ tu, dukkaṭaṃ tassa dīpitaṃ.</p>
              <p>1177.</p>
              <p>Saṃvidhānaṃ karontassa, ṭhatvā kappiyabhūmiyaṃ;</p>
              <p>Saṃvidhānanimittaṃ tu, na vadantassa dukkaṭaṃ.</p>
              <p>1178.</p>
              <p>Ubhayatthāpi pācitti, gacchantasseva bhikkhuno;</p>
              <p>Anantarassa gāmassa, upacārokkame siyā.</p>
              <p>1179.</p>
              <p>Tatrāpi paṭhame pāde, dukkaṭaṃ samudīritaṃ;</p>
              <p>Dutiye padavārasmiṃ, pācittiyamudīritaṃ.</p>
              <p>1180.</p>
              <p>Antarā saṃvidhānepi, bhikkhuno dukkaṭaṃ siyā;</p>
              <p>Dvāramaggavisaṅkete, sati cāpatti vuccati.</p>
              <p>1181.</p>
              <p>Asaṃvidahite ^a^V0.0097^ea^ kāle, vidahitoti saññino;</p>
              <p>Bhikkhusseva vidhānasmiṃ, hoti āpatti dukkaṭaṃ.</p>
              <p>1182.</p>
              <p>Samaye vidahitvā vā, visaṅketena gacchato;</p>
              <p>Āpadāsu anāpatti, tathā ummattakādino.</p>
              <p>1183.</p>
              <p>Idaṃ catusamuṭṭhānaṃ, kāyato kāyavācato;</p>
              <p>Kāyacittā samuṭṭhāti, kāyavācādikattayā.</p>
              <p>Saṃvidhānakathā.</p>
              <p>1184.</p>
              <p>Ekamujjavaniṃ nāvaṃ, tathā ojavanimpi vā;</p>
              <p>Abhirūheyya pācitti, saddhiṃ bhikkhuniyā sace.</p>
              <p>1185.</p>
              <p>Sagāmatīrapassena ^a^M0.0111^ea^, gāmantaravasena vā;</p>
              <p>Agāmatīrapassena, gamane addhayojane.</p>
              <p>1186.</p>
              <p>Tathā yojanavitthiṇṇa-nadīmajjhena gacchato;</p>
              <p>Addhayojanasaṅkhāya, honti pācittiyo pana.</p>
              <p>1187.</p>
              <p>Yathāsukhaṃ samuddasmiṃ, sabbaaṭṭhakathāsu hi;</p>
              <p>Nadiyaṃyeva āpatti, na samudde vicāritā.</p>
              <p>1188.</p>
              <p>Titthasampādanatthāya, uddhaṃ vā nadiyā adho;</p>
              <p>Sace haranti taṃyuttā, anāpatti pakāsitā.</p>
              <p>1189.</p>
              <p>Tathā saṃvidahitvā vā, tiriyaṃ taraṇāya vā;</p>
              <p>Āpadāsu viseso hi, anantarasamo mato.</p>
              <p>Nāvābhiruhanakathā.</p>
              <p>1190.</p>
              <p>Ñatvā bhikkhuniyā bhattaṃ, bhuñjato paripācitaṃ;</p>
              <p>Hitvā gihisamārambhaṃ, hoti pācitti bhikkhuno.</p>
              <p>1191.</p>
              <p>Bhojanaṃ pañcadhā vuttaṃ, gahaṇe tassa dukkaṭaṃ;</p>
              <p>Ajjhohāresu sabbesu, tassa pācittiyo siyuṃ.</p>
              <p>1192.</p>
              <p>Santakaṃ ñātakādīnaṃ, gihisampāditampi vā;</p>
              <p>Vinā bhikkhuniyā doso, bhuñjato paripācitaṃ.</p>
              <p>1193.</p>
              <p>Paripācitasaññissa ^a^V0.0098^ea^, bhikkhussāparipācite;</p>
              <p>Ubhosu vimatissāpi, hoti sabbattha dukkaṭaṃ.</p>
              <p>1194.</p>
              <p>Ekatoupasampanna-paripācitabhojanaṃ;</p>
              <p>Ajjhohāravaseneva, dukkaṭaṃ paribhuñjato.</p>
              <p>1195.</p>
              <p>Aññaṃ vā pana yaṃ kiñci, ṭhapetvā pañcabhojanaṃ;</p>
              <p>Bhuñjantassa anāpatti, yāgukhajjaphalādikaṃ.</p>
              <p>1196.</p>
              <p>Samuṭṭhānādayo ^a^M0.0112^ea^ tulyā, paṭhamantimavatthunā;</p>
              <p>Idaṃ paṇṇattivajjaṃ tu, ticittañca tivedanaṃ.</p>
              <p>Paripācitakathā.</p>
              <p>1197.</p>
              <p>Dutiyāniyateneva, dasamaṃ sadisaṃ mataṃ;</p>
              <p>Idaṃ sikkhāpadaṃ sabbaṃ, samuṭṭhānanayādinā.</p>
              <p>Rahonisajjakathā.</p>
              <p>Bhikkhunivaggo tatiyo.</p>
              <p>1198.</p>
              <p>Eko āvasatho piṇḍo, agilānena bhikkhunā;</p>
              <p>Bhuñjitabbo tato uddhaṃ, pācitti paribhuñjato.</p>
              <p>1199.</p>
              <p>Anodisseva paññatte, yāvadattheva bhikkhunā;</p>
              <p>Bhuñjitabbaṃ sakiṃ tattha, tato uddhaṃ na vaṭṭati.</p>
              <p>1200.</p>
              <p>Dutiye divase tattha, gahaṇe dukkaṭaṃ mataṃ;</p>
              <p>Ajjhohāresu sabbesu, tassa pācittiyo matā.</p>
              <p>1201.</p>
              <p>Kulenekena paññatte, saha nānākulehi vā;</p>
              <p>Nānekaṭṭhānabhedesu, ekabhāgova vaṭṭati.</p>
              <p>1202.</p>
              <p>Nānāṭṭhānesu paññatto, yo ca, nānākulehi vā;</p>
              <p>Bhuñjato pana sabbattha, na doso paṭipāṭiyā.</p>
              <p>1203.</p>
              <p>Paṭipāṭimasesena, khepetvā puna bhuñjato;</p>
              <p>Ādito pana paṭṭhāya, na ca kappati bhikkhuno.</p>
              <p>1204.</p>
              <p>Anāpatti ^a^V0.0099^ea^ gilānassa, āgacchantassa gacchato;</p>
              <p>Odissapi ca paññatte, paritte bhuñjato sakiṃ.</p>
              <p>1205.</p>
              <p>Yāguādīni ^a^M0.0113^ea^ niccampi, bhuñjituṃ pana vaṭṭati;</p>
              <p>Sesameḷakalomena, samuṭṭhānādikaṃ samaṃ.</p>
              <p>Āvasathakathā.</p>
              <p>1206.</p>
              <p>Aññatra samayā vuttā, pācitti gaṇabhojane;</p>
              <p>Gaṇoti pana niddiṭṭhā, cattāro vā tatuttariṃ.</p>
              <p>1207.</p>
              <p>Yaṃ nimantanato vāpi, laddhaṃ viññattitopi vā;</p>
              <p>Bhojanaṃ pana pañcannaṃ, hoti aññataraṃ idha.</p>
              <p>1208.</p>
              <p>Bhojanānampi pañcannaṃ, gahetvā nāmameva tu;</p>
              <p>Nimanteti sace bhikkhū, cattāro bahukepi vā.</p>
              <p>1209.</p>
              <p>‘‘Odanaṃ bhojanaṃ bhattaṃ, sampaṭicchatha gaṇhatha’’;</p>
              <p>Iti vevacaneheva, atha bhāsantarena vā.</p>
              <p>1210.</p>
              <p>Tato tassa ca te bhikkhū, sādiyitvā nimantanaṃ;</p>
              <p>Ekato nānato vā ce, gantvā gaṇhanti ekato.</p>
              <p>1211.</p>
              <p>Sabbesaṃ hoti pācitti, gaṇabhojanakāraṇā;</p>
              <p>Ekato gahaṇaṃ ettha, gaṇabhojanakāraṇaṃ.</p>
              <p>1212.</p>
              <p>Ekato nānato vāpi, gamanaṃ bhojanampi vā;</p>
              <p>Kāraṇanti na taṃ viññū, bhaṇanti gaṇabhojane.</p>
              <p>1213.</p>
              <p>Sacepi odanādīnaṃ, gahetvā nāmameva vā;</p>
              <p>Ekato nānato vāpi, viññāpetvā manussake.</p>
              <p>1214.</p>
              <p>Nānato vekato gantvā, sace gaṇhanti ekato;</p>
              <p>Evampi pana hotīti, vaṇṇitaṃ gaṇabhojanaṃ.</p>
              <p>1215.</p>
              <p>Duvidhassāpi etassa, paṭiggahaṇakāraṇā;</p>
              <p>Dukkaṭaṃ hoti pācitti, ajjhohāresu dīpitā.</p>
              <p>1216.</p>
              <p>Samayesu ^a^M0.0114^ea^ anāpatti, sattasvapi pakāsitā;</p>
              <p>Gahetvā ekato dvinnaṃ, tiṇṇaṃ vā bhuñjataṃ tathā.</p>
              <p>1217.</p>
              <p>Muninānupasampanna-cāripattānimantitā ^a^V0.0100^ea^;</p>
              <p>Catutthe ekato katvāpi, gaṇabhedo pakāsito.</p>
              <p>1218.</p>
              <p>Neva samayaladdhānaṃ, vasenapi hi sabbaso;</p>
              <p>Gaṇabhedo panāpatti, veditabbā vibhāvinā.</p>
              <p>1219.</p>
              <p>Bhojanānañca pañcannaṃ, vasena gaṇabhojane;</p>
              <p>Nattheva ca visaṅketaṃ, yāguādīsu taṃ siyā.</p>
              <p>1220.</p>
              <p>Gaṇabhojanasaññissa, bhikkhussāgaṇabhojane;</p>
              <p>Tattha vematikassāpi, hoti āpatti dukkaṭaṃ.</p>
              <p>1221.</p>
              <p>Bhojanāni ca pañceva, ṭhapetvā yāguādisu;</p>
              <p>Anāpattīti ñātabbā, niccabhattādikesupi.</p>
              <p>1222.</p>
              <p>Tathā ummattakādīnaṃ, samuṭṭhānādinā pana;</p>
              <p>Idaṃ eḷakalomena, sadisanti pakāsitaṃ.</p>
              <p>Gaṇabhojanakathā.</p>
              <p>1223.</p>
              <p>Bahūhi yo bhikkhu manussakehi;</p>
              <p>Nimantito pañcahi bhojanehi;</p>
              <p>Hitvā sace pubbanimantanāya;</p>
              <p>Vikappanaṃ pañcasu yassa kassa.</p>
              <p>1224.</p>
              <p>Pacchā nimantitaṃ bhattaṃ, tathā uppaṭipāṭiyā;</p>
              <p>Bhuñjato ekasitthampi, tassa pācittiyaṃ siyā.</p>
              <p>1225.</p>
              <p>Bhojanānaṃ tu pañcannaṃ, yena kena nimantito;</p>
              <p>Taṃ ṭhapetvā sace aññaṃ, bhojanaṃ paribhuñjati.</p>
              <p>1226.</p>
              <p>Tesameva ^a^M0.0115^ea^ ca pañcannaṃ, bhojanānaṃ mahesinā;</p>
              <p>Etaṃ paramparaṃ nāma, bhojanaṃ paridīpitaṃ.</p>
              <p>1227.</p>
              <p>Yattha khīraṃ rasaṃ vāpi, ākiranti sace pana;</p>
              <p>Yena ajjhotthaṭaṃ bhattaṃ, sabbamekarasaṃ siyā.</p>
              <p>1228.</p>
              <p>Koṭito pana paṭṭhāya, saṃsaṭṭhaṃ paribhuñjato;</p>
              <p>Anāpattīti niddiṭṭhaṃ, ^b^mahāpaccariyaṃ^eb^ pana.</p>
              <p>1229.</p>
              <p>Paramparanti ^a^V0.0101^ea^ saññāya, aparamparabhojane;</p>
              <p>Tattha vematikassāpi, dukkaṭaṃ paribhuñjato.</p>
              <p>1230.</p>
              <p>Sakalenapi gāmena, pūgena nigamena vā;</p>
              <p>Nimantitassa vā nicca-bhatte doso na vijjati.</p>
              <p>1231.</p>
              <p>Samuṭṭhānādayo sabbe, kathinenādinā samā;</p>
              <p>Kriyākriyamidaṃ vuttaṃ, bhojanañcāvikappanaṃ.</p>
              <p>Paramparabhojanakathā.</p>
              <p>1232.</p>
              <p>Pūvā paheṇakatthāya, paṭiyattā sace pana;</p>
              <p>Pātheyyatthāya manthā vā, ye hi tattha ca bhikkhunā.</p>
              <p>1233.</p>
              <p>Dvattipattā gahetabbā, pūrā pūvehi sattuhi;</p>
              <p>Tato ce uttariṃ tassa, hoti pācitti gaṇhato.</p>
              <p>1234.</p>
              <p>Gahetvā nikkhamantena, ‘‘dvattipattā mayā idha;</p>
              <p>Gahitā pana pūvā’’ti, bhikkhuṃ disvā vade budho.</p>
              <p>1235.</p>
              <p>‘‘Mā kho tvaṃ paṭigaṇhā’’ti, avadantassa dukkaṭaṃ;</p>
              <p>Gaṇhatopi ca taṃ sutvā, hoti āpatti dukkaṭaṃ.</p>
              <p>1236.</p>
              <p>Ūnakadvattipattesu, atirekoti saññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1237.</p>
              <p>Yena ^a^M0.0116^ea^ tattha tayo laddhā, pattapūrā tato pana;</p>
              <p>Dve saṅghassa padātabbā, dve ce eko, na ekato.</p>
              <p>1238.</p>
              <p>Apaheṇakapātheyyaṃ, avasesampi vā tato;</p>
              <p>Santakaṃ ñātakādīnaṃ, dentānampi tadūnakaṃ.</p>
              <p>1239.</p>
              <p>Gaṇhatopi anāpatti, tathā ummattakādino;</p>
              <p>Samuṭṭhānādayo sabbe, sañcarittasamā matā.</p>
              <p>Kāṇamātukathā.</p>
              <p>1240.</p>
              <p>Aññena pana pañcannaṃ, bhojanānaṃ pavārito;</p>
              <p>Pācittinatirittaṃ ce, puna bhuñjati bhojanaṃ.</p>
              <p>1241.</p>
              <p>Asanaṃ ^a^V0.0102^ea^ bhojanañceva, hatthapāsābhihāratā;</p>
              <p>Kāyavācāpaṭikkhepo, pañcaṅgehi pavāraṇā.</p>
              <p>1242.</p>
              <p>Odano sattu kummāso, maccho maṃsanti sabbaso;</p>
              <p>Nippapañcena niddiṭṭhaṃ, bhojanaṃ pañcadhā mataṃ.</p>
              <p>1243.</p>
              <p>^b^Odano^eb^ tattha sattannaṃ, dhaññānaṃ odano mato;</p>
              <p>Bhajjitānaṃ tu dhaññānaṃ, cuṇṇaṃ ^b^‘‘sattū’’^eb^ti vuccati.</p>
              <p>1244.</p>
              <p>^b^Kummāso^eb^ yavakummāso, ^b^maccho^eb^ vuccati odako;</p>
              <p>^b^Maṃsa^eb^mpi kappiyamaṃsaṃ, ayamettha vinicchayo.</p>
              <p>1245.</p>
              <p>Sāli vīhi yavo kaṅgu, varako godhumo tathā;</p>
              <p>Kudrūsakoti sattete, dhaññā dhaññena desitā.</p>
              <p>1246.</p>
              <p>Sāmākāditiṇaṃ sabbaṃ, kudrūseneva dīpitaṃ;</p>
              <p>Nīvāro sāliyaṃ vutto, varake varakacorako.</p>
              <p>1247.</p>
              <p>Sattannaṃ pana dhaññānaṃ, odano yāgu vā pana;</p>
              <p>Aṅgasampattiyā yuttā, sañjaneti pavāraṇaṃ.</p>
              <p>1248.</p>
              <p>Hatthena ^a^M0.0117^ea^ gahitokāse, odhiṃ dasseti yā pana;</p>
              <p>Yāgusā idha sabbāpi, odanoti pavuccati.</p>
              <p>1249.</p>
              <p>Abbhuṇhā pana yā yāgu, uddhanoropitā tanu;</p>
              <p>Sace odhiṃ na dasseti, na janeti pavāraṇaṃ.</p>
              <p>1250.</p>
              <p>Puna sā sītalībhūtā, ghanabhāvaṃ gatā sace;</p>
              <p>Odhiṃ dasseti so pubbe, tanubhāvo na rakkhati.</p>
              <p>1251.</p>
              <p>Takkadhaññarasādīni, āropetvā bahūnipi;</p>
              <p>Phalapaṇṇakaḷīrāni, pakkhipitvāna tattha ca.</p>
              <p>1252.</p>
              <p>Taṇḍule muṭṭhimattepi, pakkhipitvā pacanti ce;</p>
              <p>Odhiṃ pana ca dasseti, sañjaneti pavāraṇaṃ.</p>
              <p>1253.</p>
              <p>Rase dhaññarase khīre, vākiritvāna odanaṃ;</p>
              <p>‘‘Yāguṃ gaṇhatha, yāgu’’nti, vatvā denti sace pana.</p>
              <p>1254.</p>
              <p>Kiñcāpi tanukā hoti, sañjaneti pavāraṇaṃ;</p>
              <p>Taṃ pacitvā sace denti, yāgusaṅgahitā pana.</p>
              <p>1255.</p>
              <p>Chupanti ^a^V0.0103^ea^ macchamaṃsaṃ vā, tanukāyapi yāguyā;</p>
              <p>Sace sāsapamattampi, paññāyati pavāraṇaṃ.</p>
              <p>1256.</p>
              <p>Macchamaṃsaraso suddho, saṃsatto rasayāgu vā;</p>
              <p>Na cākappiyamaṃsaṃ vā, sañjaneti pavāraṇaṃ.</p>
              <p>1257.</p>
              <p>Ṭhapetvā vuttadhaññānaṃ, odanaṃ pana sabbaso;</p>
              <p>Veḷutaṇḍulakādīnaṃ, na pavāreti odano.</p>
              <p>1258.</p>
              <p>Puthukā vā tato tāhi, katabhattampi sattupi;</p>
              <p>Suddhā na pana pūvā vā, pavārenti kadācipi.</p>
              <p>1259.</p>
              <p>Kharapākena bhaṭṭhānaṃ, vīhīnaṃ taṇḍule pana;</p>
              <p>Koṭṭetvā denti taṃ cuṇṇaṃ, sattusaṅgahitaṃ mataṃ.</p>
              <p>1260.</p>
              <p>Bhajjitānaṃ ^a^M0.0118^ea^ tu vīhīnaṃ, na pavārenti taṇḍulā;</p>
              <p>Tesaṃ pana ca yaṃ cuṇṇaṃ, taṃ janeti pavāraṇaṃ.</p>
              <p>1261.</p>
              <p>Kharapākena bhaṭṭhānaṃ, vīhīnaṃ kuṇḍakampi ca;</p>
              <p>Sattunaṃ modako vāpi, sañjaneti pavāraṇaṃ.</p>
              <p>1262.</p>
              <p>Samapākena bhaṭṭhānaṃ, sukkhānaṃ ātapena ca;</p>
              <p>Kuṇḍakaṃ pana vīhīnaṃ, na janeti pavāraṇaṃ.</p>
              <p>1263.</p>
              <p>Lājā vā pana teheva, katabhattampi sattu vā;</p>
              <p>Khajjakaṃ pana suddhaṃ vā, na janeti pavāraṇaṃ.</p>
              <p>1264.</p>
              <p>Pūritaṃ macchamaṃsehi, taṃ janeti pavāraṇaṃ;</p>
              <p>Yaṃ kiñci bhajjitaṃ piṭṭhaṃ, na pavāreti suddhakaṃ.</p>
              <p>1265.</p>
              <p>Yavehi katakummāso, pavāreti, na cāparo;</p>
              <p>Macchamaṃsesu vattabbaṃ, pākaṭattā na vijjati.</p>
              <p>1266.</p>
              <p>Khādanto kappiyaṃ maṃsaṃ, nisedheti akappiyaṃ;</p>
              <p>Na so tena pavāreti, avatthuttāti dīpitaṃ.</p>
              <p>1267.</p>
              <p>Tathevākappiyaṃ maṃsaṃ, khādanto kappiyaṃ sace;</p>
              <p>Nisedheti pavāreti, vatthukattāti vaṇṇitaṃ.</p>
              <p>1268.</p>
              <p>Maṃsaṃ pana ca khādanto, kappiyaṃ vā akappiyaṃ;</p>
              <p>Pavāreti nisedheti, kiñci kappiyabhojanaṃ.</p>
              <p>1269.</p>
              <p>Sace ^a^V0.0104^ea^ akappiyaṃ maṃsaṃ, khādantova akappiyaṃ;</p>
              <p>Nisedhaṃ na pavāreti, tathā aññaṃ akappiyaṃ.</p>
              <p>1270.</p>
              <p>Sace ajjhohaṭaṃ hoti, sitthamekampi bhikkhunā;</p>
              <p>Patte hatthe mukhe vāpi, bhojanaṃ pana vijjati.</p>
              <p>1271.</p>
              <p>Pavāraṇapahonaṃ ce, paṭikkhipati bhojanaṃ;</p>
              <p>Pavāreti sace natthi, na pavāreti katthaci.</p>
              <p>1272.</p>
              <p>Gilitvā ca mukhe bhattaṃ, sesamādāya gacchati;</p>
              <p>Antarā ca nisedhento, na pavāreti bhojanaṃ.</p>
              <p>1273.</p>
              <p>Mukhe ^a^M0.0119^ea^ ca bhattaṃ gilitañca hatthe;</p>
              <p>Bhattaṃ tu aññassa ca dātukāmo;</p>
              <p>Patte ca bhattaṃ puna dātukāmo;</p>
              <p>Paṭikkhipanto na pavārito so.</p>
              <p>1274.</p>
              <p>Asanassa upacchedā, na pavāreti soti hi;</p>
              <p>Kathayanti mahāpaññā, kāraṇākāraṇaññuno.</p>
              <p>1275.</p>
              <p>Gaṇhato pacchimaṃ aṅgaṃ, dadato purimaṃ pana;</p>
              <p>Ubhinnaṃ aḍḍhateyyaṃ ce, vinā hatthaṃ pasāritaṃ.</p>
              <p>1276.</p>
              <p>Tasmiṃ abhihaṭaṃ ṭhāne, pavāraṇapahonakaṃ;</p>
              <p>Tādisaṃ bhuñjamānova, nisedheti pavārito.</p>
              <p>1277.</p>
              <p>Hatthe ādhārake vāpi, pattaṃ ūrūsu vā ṭhitaṃ;</p>
              <p>Āharitvā sace bhikkhu, ‘‘bhattaṃ gaṇhā’’ti bhāsati.</p>
              <p>1278.</p>
              <p>Anantare nisinnova, taṃ paṭikkhipato pana;</p>
              <p>Abhihārassa cābhāvā, natthi tassa pavāraṇā.</p>
              <p>1279.</p>
              <p>Bhattapacchiṃ paṇāmetvā, ṭhapetvā purato ‘‘idaṃ;</p>
              <p>Gaṇhāhī’’ti ca vuttepi, ayameva vinicchayo.</p>
              <p>1280.</p>
              <p>Anantarassa bhikkhussa, dīyamāne panetaro;</p>
              <p>Pidahanto sakaṃ pattaṃ, hatthehi na pavārito.</p>
              <p>1281.</p>
              <p>Kāyenābhihaṭaṃ bhattaṃ, paṭikkhipati yo pana;</p>
              <p>Kāyena vāpi vācāya, hoti kassa pavāraṇā.</p>
              <p>1282.</p>
              <p>Eko ^a^V0.0105^ea^ abhihaṭe bhatte, pavāraṇabhayā pana;</p>
              <p>‘‘Ākirākira koṭṭetvā, koṭṭetvā pūrayā’’ti ca.</p>
              <p>1283.</p>
              <p>Sace vadati tassāpi, na panatthi pavāraṇā;</p>
              <p>Iccevāha mahāthero, ^b^mahāpaduma^eb^nāmako.</p>
              <p>1284.</p>
              <p>Samaṃsañhi ^a^M0.0120^ea^ rasaṃ netvā, gaṇhathāti rasaṃ vade;</p>
              <p>Taṃ sutvā ca nisedhento, neva hoti pavārito.</p>
              <p>1285.</p>
              <p>‘‘Gaṇha maccharasaṃ sāraṃ, gaṇha maṃsarasa’’nti vā;</p>
              <p>‘‘Idaṃ gaṇhā’’ti vā vutte, paṭikkhepe pavāraṇā.</p>
              <p>1286.</p>
              <p>Sace maṃsaṃ visuṃ katvā, ‘‘gaṇha maṃsarasa’’nti vā;</p>
              <p>Vadeyyatthi ca maṃsaṃ ce, paṭikkhepe pavāraṇā.</p>
              <p>1287.</p>
              <p>Odanena ca pucchantaṃ, ‘‘muhuttaṃ āgamehi’’ti;</p>
              <p>Gahaṇatthaṃ ṭhapentassa, neva tassa pavāraṇā.</p>
              <p>1288.</p>
              <p>Kaḷīrapanasādīhi, missakaṃ macchamaṃsakaṃ;</p>
              <p>‘‘Kaḷīrasūpakaṃ gaṇha, panasabyañjana’’nti vā.</p>
              <p>1289.</p>
              <p>Vadanti ce paṭikkhepe, neva hoti pavāraṇā;</p>
              <p>Apavāraṇahetūnaṃ, nāmena pana vuttato.</p>
              <p>1290.</p>
              <p>‘‘Macchasūpa’’nti vā vutte, ‘‘maṃsasūpa’’nti vā pana;</p>
              <p>‘‘Idaṃ gaṇhā’’ti vā vutte, hotiyeva pavāraṇā.</p>
              <p>1291.</p>
              <p>Eseva ca nayo vutto, ñeyyo maṃsakarambake;</p>
              <p>Sabbesu macchamaṃsehi, missakesu ayaṃ nayo.</p>
              <p>1292.</p>
              <p>Bhattasammissitaṃ yāguṃ, āharitvā sace pana;</p>
              <p>‘‘Yāguṃ gaṇhā’’ti vuttasmiṃ, na pavāreti vārayaṃ.</p>
              <p>1293.</p>
              <p>‘‘Bhattaṃ gaṇhā’’ti vutte tu, pavāreti paṭikkhipaṃ;</p>
              <p>Yena vāpucchito tassa, atthitāyāti kāraṇaṃ.</p>
              <p>1294.</p>
              <p>‘‘Yāgumissakaṃ gaṇhā’’ti, vutte tattha ca yāgu ce;</p>
              <p>Samā bahutarā vā sā, na pavāreti so kira.</p>
              <p>1295.</p>
              <p>Mandā yāgu, bahuṃ bhattaṃ, sace hoti pavāraṇā;</p>
              <p>Idaṃ sabbattha niddiṭṭhaṃ, kāraṇaṃ pana duddasaṃ.</p>
              <p>1296.</p>
              <p>Rasaṃ ^a^V0.0106^ea^ bahurase bhatte, khīraṃ vā bahukhīrake;</p>
              <p>Gaṇhathāti visuṃ katvā, deti natthi pavāraṇā.</p>
              <p>1297.</p>
              <p>Gacchanteneva ^a^M0.0121^ea^ bhottabbaṃ, gacchanto ce pavārito;</p>
              <p>Bhuñjitabbaṃ ṭhiteneva, ṭhatvā yadi pavārito.</p>
              <p>1298.</p>
              <p>Udakaṃ vāpi patvā so, sace tiṭṭhati kaddamaṃ;</p>
              <p>Atirittaṃ tu kāretvā, bhuñjitabbaṃ tato puna.</p>
              <p>1299.</p>
              <p>Pīṭhake yo nisīditvā, pavāreti sace pana;</p>
              <p>Āsanaṃ avicāletvā, bhuñjitabbaṃ yathāsukhaṃ.</p>
              <p>1300.</p>
              <p>Sace mañce nisīditvā, pavāreti tato pana;</p>
              <p>Ito saṃsarituṃ etto, īsakampi na labbhati.</p>
              <p>1301.</p>
              <p>Tena mañcena naṃ saddhiṃ, vaṭṭataññatra nenti ce;</p>
              <p>Evaṃ sabbattha ñātabbaṃ, viññunā vinayaññunā.</p>
              <p>1302.</p>
              <p>Nipajjitvāva bhottabbaṃ, nipanno ce pavārito;</p>
              <p>Vāretukkuṭiko hutvā, bhuñjitabbaṃ tatheva ca.</p>
              <p>1303.</p>
              <p>Athālametaṃ sabbanti, vattabbaṃ tena bhikkhunā;</p>
              <p>Atirittaṃ karontena, onametvāna bhājanaṃ.</p>
              <p>1304.</p>
              <p>Kappiyaṃ pana kātabbaṃ, na patteyeva kevalaṃ;</p>
              <p>Pacchiyaṃ yadi vā kuṇḍe, kātuṃ vaṭṭati bhājane.</p>
              <p>1305.</p>
              <p>Pavāritānaṃ apavāritānaṃ;</p>
              <p>Aññesametaṃ pana vaṭṭateva;</p>
              <p>Yenātirittaṃ tu kataṃ ṭhapetvā;</p>
              <p>Tameva cekaṃ paribhuñjitabbaṃ.</p>
              <p>1306.</p>
              <p>Kappiyaṃ pana kāretvā, bhuñjantasseva bhikkhuno;</p>
              <p>Byañjanaṃ vāpi yaṃ kiñci, patte tassākiranti ce.</p>
              <p>1307.</p>
              <p>Atirittaṃ tu kāretvā, bhuñjitabbaṃ tathā puna;</p>
              <p>Yena taṃ akataṃ yaṃ vā, kātabbaṃ tena taṃ visuṃ.</p>
              <p>1308.</p>
              <p>Kataṃ ^a^M0.0122^ea^ akappiyādīhi, atirittaṃ tu sattahi;</p>
              <p>Na gilānātirittañca, taṃ hotinatirittakaṃ.</p>
              <p>1309.</p>
              <p>Yopi ^a^V0.0107^ea^ pātova ekampi, sitthaṃ bhutvā nisīdati;</p>
              <p>Upakaṭṭhūpanītampi, kātuṃ labhati kappiyaṃ.</p>
              <p>1310.</p>
              <p>Āhāratthāya yāmādi-kālikaṃ paṭigaṇhato;</p>
              <p>Anāmisaṃ tamevassa, dukkaṭaṃ paribhuñjato.</p>
              <p>1311.</p>
              <p>Tathā anatirittanti, saññino atirittake;</p>
              <p>Tattha vematikassāpi, dukkaṭaṃ paridīpitaṃ.</p>
              <p>1312.</p>
              <p>Anāpattātirittaṃ tu, kārāpetvāna bhuñjato;</p>
              <p>Gilānassātirittaṃ vā, tathā ummattakādino.</p>
              <p>1313.</p>
              <p>Samuṭṭhānādayo sabbe, kathinena samā matā;</p>
              <p>Kappiyākaraṇañceva, bhojanañca kriyākriyaṃ.</p>
              <p>Paṭhamapavāraṇakathā.</p>
              <p>1314.</p>
              <p>Yo panānatirittena, pavāreyya pavāritaṃ;</p>
              <p>Jānaṃ āsādanāpekkho, bhutte pācitti tassa tu.</p>
              <p>1315.</p>
              <p>Dukkaṭaṃ abhihāre ca, gahaṇe itarassa hi;</p>
              <p>Ajjhohārapayogesu, sabbesupi ca dukkaṭaṃ.</p>
              <p>1316.</p>
              <p>Bhojanassāvasānasmiṃ, pācitti paridīpitā;</p>
              <p>Abhihārakabhikkhussa, sabbaṃ tasseva dassitaṃ.</p>
              <p>1317.</p>
              <p>Pavāritoti saññissa, bhikkhusmiṃ apavārite;</p>
              <p>Vimatissubhayatthāpi, dukkaṭaṃ paridīpitaṃ.</p>
              <p>1318.</p>
              <p>Anāpattātirittaṃ vā, kārāpetvāva deti ce;</p>
              <p>Gilānassāvasesaṃ vā, aññassatthāya deti vā.</p>
              <p>1319.</p>
              <p>Sesaṃ ^a^M0.0123^ea^ sabbamasesena, anantarasamaṃ mataṃ;</p>
              <p>Omasavādatulyāva, samuṭṭhānādayo nayā.</p>
              <p>Dutiyapavāraṇakathā.</p>
              <p>1320.</p>
              <p>Khādanīyaṃ vā bhojanīyaṃ vā;</p>
              <p>Kiñci vikāle yo pana bhikkhu;</p>
              <p>Khādati ^a^V0.0108^ea^ bhuñjati vāpi ca taṃ;</p>
              <p>So jinavuttaṃ dosamupeti.</p>
              <p>1321.</p>
              <p>Yamāmisagatañcettha, vanamūlaphalādikaṃ;</p>
              <p>Kālikesvasammohatthaṃ, veditabbamidaṃ pana.</p>
              <p>1322.</p>
              <p>Mūlaṃ kandaṃ muḷālañca, matthakaṃ khandhakaṃ tacaṃ;</p>
              <p>Pattaṃ pupphaṃ phalaṃ aṭṭhi, piṭṭhaṃ niyyāsameva ca.</p>
              <p>1323.</p>
              <p>Mūlakhādanīyādīnaṃ, mukhamattanidassanaṃ;</p>
              <p>Bhikkhūnaṃ pāṭavatthāya, nāmatthesu nibodhatha.</p>
              <p>1324.</p>
              <p>Mūlakaṃ khārakañceva, vatthulaṃ taṇḍuleyyakaṃ;</p>
              <p>Tambakaṃ jajjharikañca, caccu vajakalīpi ca.</p>
              <p>1325.</p>
              <p>^b^Mūlāni^eb^ evamādīnaṃ, sākānaṃ āmise pana;</p>
              <p>Saṅgahaṃ idha gacchanti, āhāratthaṃ pharanti hi.</p>
              <p>1326.</p>
              <p>Chaḍḍenti jaraṭṭhaṃ chetvā, yaṃ taṃ vajakalissa tu;</p>
              <p>Taṃ yāvajīvikaṃ vuttaṃ, sesānaṃ yāvakālikaṃ.</p>
              <p>1327.</p>
              <p>Haliddi siṅgiverañca, vacattaṃ ativisaṃ vacaṃ;</p>
              <p>Usīraṃ bhaddamuttañca, tathā kaṭukarohiṇī.</p>
              <p>1328.</p>
              <p>Iccevamādikaṃ aññaṃ, pañcamūlādikaṃ bahu;</p>
              <p>Nānappakārakaṃ mūlaṃ, viññeyyaṃ yāvajīvikaṃ.</p>
              <p>1329.</p>
              <p>Masālupiṇḍalādīnaṃ ^a^M0.0124^ea^, vallīnaṃ āluvassa ca;</p>
              <p>^b^Kando^eb^ uppalajātīnaṃ, tathā padumajātiyā.</p>
              <p>1330.</p>
              <p>Kadalīsiggutālānaṃ, māluvassa ca veḷuyā;</p>
              <p>Satāvari kaserūnaṃ, kando ambāṭakassa ca.</p>
              <p>1331.</p>
              <p>Iccevamādayo kandā;</p>
              <p>Dassitā yāvakālikā;</p>
              <p>Dhoto so āmise vutto;</p>
              <p>Kando yo khīravalliyā.</p>
              <p>1332.</p>
              <p>Adhoto lasuṇañceva, khīrakākoliādayo;</p>
              <p>Kandā vākyapathātītā, viññeyyā yāvajīvikā.</p>
              <p>1333.</p>
              <p>Puṇḍarīkamuḷālañca ^a^V0.0109^ea^, muḷālaṃ padumassa ca;</p>
              <p>Evamādimanekampi, ^b^muḷālaṃ^eb^ yāvakālikaṃ.</p>
              <p>1334.</p>
              <p>Tālahintālakuntāla-nāḷikerādisambhavaṃ;</p>
              <p>Haliddisiṅgiverānaṃ, muḷālaṃ yāvajīvikaṃ.</p>
              <p>1335.</p>
              <p>Tālahintālakuntāla-kaḷīro ketakassa ca;</p>
              <p>Kadalīnāḷikerānaṃ, ^b^matthakaṃ^eb^ mūlakassa ca.</p>
              <p>1336.</p>
              <p>Khajjurerakavettānaṃ, ucchuveḷunaḷādinaṃ;</p>
              <p>Sattannaṃ pana dhaññānaṃ, kaḷīro sāsapassa ca.</p>
              <p>1337.</p>
              <p>Iccevamādayoneke, matthakā yāvakālikā;</p>
              <p>Aññe haliddiādīnaṃ, matthakā yāvajīvikā.</p>
              <p>1338.</p>
              <p>Tālakuntālakādīnaṃ, chinditvā pātito pana;</p>
              <p>Gato jaraṭṭhabundo so, saṅgahaṃ yāvajīvike.</p>
              <p>1339.</p>
              <p>^b^Khandha^eb^khādanīyaṃ nāma, ucchukhandho pakāsito;</p>
              <p>Sālakalyāṇiyā khandho, tathā pathaviyaṃ gato.</p>
              <p>1340.</p>
              <p>Evamuppalajātīnaṃ, daṇḍako yāvakāliko;</p>
              <p>Paṇṇadaṇḍuppalādīnaṃ, sabbo padumajātiyā.</p>
              <p>1341.</p>
              <p>Yāvajīvikasaṅkhātā ^a^M0.0125^ea^, karamaddādidaṇḍakā;</p>
              <p>^b^Tacesu^eb^cchutacoveko, saraso yāvakāliko.</p>
              <p>1342.</p>
              <p>Mūlakaṃ khārako caccu, tambako taṇḍuleyyako;</p>
              <p>Vatthulo cīnamuggo ca, ummā vajakalī tathā.</p>
              <p>1343.</p>
              <p>Jajjharī kāsamaddo ca, sellu siggu ca nāḷikā;</p>
              <p>Varuṇo aggimantho ca, jīvantī sunisannako.</p>
              <p>1344.</p>
              <p>Rājamāso ca māso ca, nipphāvo migapupphikā;</p>
              <p>Vaṇṭako bhūmiloṇīti, evamādimanekakaṃ.</p>
              <p>1345.</p>
              <p>^b^Patta^eb^khādanīyaṃ nāma, kathitaṃ yāvakālikaṃ;</p>
              <p>Itarā ca mahāloṇi, dīpitā yāvajīvikā.</p>
              <p>1346.</p>
              <p>Yāvakālikamicceva, kathitaṃ ambapallavaṃ;</p>
              <p>Nimbassa kuṭajassāpi, paṇṇaṃ sulasiyāpi ca.</p>
              <p>1347.</p>
              <p>Kappāsikapaṭolānaṃ ^a^V0.0110^ea^, tesaṃ pupphaphalāni ca;</p>
              <p>Phaṇijjakajjukānañca, paṇṇaṃ taṃ yāvajīvikaṃ.</p>
              <p>1348.</p>
              <p>Aṭṭhannaṃ mūlakādīnaṃ, ^b^pupphaṃ^eb^ nipphāvakassa ca;</p>
              <p>Tathā pupphaṃ karīrassa, pupphaṃ varuṇakassa ca.</p>
              <p>1349.</p>
              <p>Pupphaṃ kaserukassāpi, jīvantī siggupupphakaṃ;</p>
              <p>Padumuppalajātīnaṃ, pupphānaṃ kaṇṇikāpi ca.</p>
              <p>1350.</p>
              <p>Nāḷikerassa tālassa, taruṇaṃ ketakassa ca;</p>
              <p>Iccevamādikaṃ puppha-manekaṃ yāvakālikaṃ.</p>
              <p>1351.</p>
              <p>Yāvakālikapupphāni, ṭhapetvā pana sesakaṃ;</p>
              <p>Yāvajīvikapupphanti, dīpaye sabbameva ca.</p>
              <p>1352.</p>
              <p>Tilakamakulasālamallikānaṃ ^a^M0.0126^ea^;</p>
              <p>Kakudhakapitthakakundakaḷīnaṃ;</p>
              <p>Kuravakakaravīrapāṭalīnaṃ;</p>
              <p>Kusumamidaṃ pana yāvajīvikaṃ.</p>
              <p>1353.</p>
              <p>Ambambāṭakajambūnaṃ, ^b^phala^eb^ñca panasassa ca;</p>
              <p>Mātuluṅgakapitthānaṃ, phalaṃ tintiṇikassa ca.</p>
              <p>1354.</p>
              <p>Tālassa nāḷikerassa, phalaṃ khajjūriyāpi ca;</p>
              <p>Labujassa ca cocassa, mocassa madhukassa ca.</p>
              <p>1355.</p>
              <p>Badarassa karamaddassa, phalaṃ vātiṅgaṇassa ca;</p>
              <p>Kumbhaṇḍatipusānañca, phalaṃ eḷālukassa ca.</p>
              <p>1356.</p>
              <p>Rājāyatanaphalaṃ pussa-phalaṃ timbarukassa ca;</p>
              <p>Evamādimanekampi, phalaṃ taṃ yāvakālikaṃ.</p>
              <p>1357.</p>
              <p>Tiphalaṃ pipphalī jāti-phalañca kaṭukapphalaṃ;</p>
              <p>Goṭṭhaphalaṃ bilaṅgañca, takkolamaricāni ca.</p>
              <p>1358.</p>
              <p>Evamādīni vuttāni, avuttāni ca pāḷiyaṃ;</p>
              <p>Phalāni pana gacchanti, yāvajīvikasaṅgahaṃ.</p>
              <p>1359.</p>
              <p>Panasambāṭakaṭṭhīni, sālaṭṭhi labujaṭṭhi ca;</p>
              <p>Ciñcābimbaphalaṭṭhīni, pokkharaṭṭhi ca sabbaso.</p>
              <p>1360.</p>
              <p>Khajjūriketakādīnaṃ ^a^V0.0111^ea^, tathā tālaphalaṭṭhi ca;</p>
              <p>Evamādīni gacchanti, yāvakālikasaṅgahaṃ.</p>
              <p>1361.</p>
              <p>Punnāgamadhukaṭṭhīni, sellaṭṭhi tiphalaṭṭhi ca;</p>
              <p>Evamādīni ^b^aṭṭhīni,^eb^ niddiṭṭhāni anāmise.</p>
              <p>1362.</p>
              <p>Sattannaṃ pana dhaññānaṃ, aparaṇṇānameva ca;</p>
              <p>^b^Piṭṭhaṃ^eb^ panasasālānaṃ, labujambāṭakassa ca.</p>
              <p>1363.</p>
              <p>Tālapiṭṭhaṃ ^a^M0.0127^ea^ tathā dhotaṃ, piṭṭhaṃ yaṃ khīravalliyā;</p>
              <p>Evamādimanekampi, kathitaṃ yāvakālikaṃ.</p>
              <p>1364.</p>
              <p>Adhotaṃ tālapiṭṭhañca, piṭṭhaṃ yaṃ khīravalliyā;</p>
              <p>Assagandhādipiṭṭhañca, hoti taṃ yāvajīvikaṃ.</p>
              <p>1365.</p>
              <p>^b^Niyyāso^eb^ ucchunibbatto, eko sattāhakāliko;</p>
              <p>Avaseso ca hiṅgādi, niyyāso yāvajīviko.</p>
              <p>1366.</p>
              <p>Mūlādīsu mayā kiñci, mukhamattaṃ nidassitaṃ;</p>
              <p>Etassevānusārena, seso ñeyyo vibhāvinā.</p>
              <p>1367.</p>
              <p>‘‘Bhuñjissāmi vikāle’’ti, āmisaṃ paṭigaṇhato;</p>
              <p>Kāle vikālasaññissa, kāle vematikassa ca.</p>
              <p>1368.</p>
              <p>Dukkaṭaṃ, kālasaññissa, anāpatti pakāsitā;</p>
              <p>Idaṃ eḷakalomena, samuṭṭhānādinā samaṃ.</p>
              <p>Vikālabhojanakathā.</p>
              <p>1369.</p>
              <p>Bhojanaṃ sannidhiṃ katvā, khādanaṃ vāpi yo pana;</p>
              <p>Bhuñjeyya vāpi khādeyya, tassa pācittiyaṃ siyā.</p>
              <p>1370.</p>
              <p>Bhikkhu yaṃ sāmaṇerānaṃ, pariccajatyanālayo;</p>
              <p>Nidahitvā sace tassa, denti taṃ puna vaṭṭati.</p>
              <p>1371.</p>
              <p>Sayaṃ paṭiggahetvāna, apariccattameva yaṃ;</p>
              <p>Dutiye divase tassa, nihitaṃ taṃ na vaṭṭati.</p>
              <p>1372.</p>
              <p>Tato ajjhoharantassa, ekasitthampi bhikkhuno;</p>
              <p>Pācitti kathitā suddhā, suddhacittena tādinā.</p>
              <p>1373.</p>
              <p>Akappiyesu ^a^V0.0112^ea^ maṃsesu, manussasseva maṃsake;</p>
              <p>Thullaccayena pācitti, dukkaṭena sahetare.</p>
              <p>1374.</p>
              <p>Yāmakālikasaṅkhātaṃ ^a^M0.0128^ea^, pācitti paribhuñjato;</p>
              <p>Dukkaṭāpattiyā saddhiṃ, āhāratthāya bhuñjato.</p>
              <p>1375.</p>
              <p>Sace pavārito hutvā, annaṃ anatirittakaṃ;</p>
              <p>Bhuñjato pakataṃ tassa, hoti pācittiyadvayaṃ.</p>
              <p>1376.</p>
              <p>Thullaccayena saddhiṃ dve, maṃse mānusake siyuṃ;</p>
              <p>Sese akappiye maṃse, dukkaṭena saha dvayaṃ.</p>
              <p>1377.</p>
              <p>Yāmakālikasaṅkhātaṃ, bhuñjato sati paccaye;</p>
              <p>Sāmisena mukhena dve, ekameva nirāmisaṃ.</p>
              <p>1378.</p>
              <p>Tamevajjhoharantassa, āhāratthāya kevalaṃ;</p>
              <p>Dvīsu tesu vikappesu, dukkaṭaṃ pana vaḍḍhati.</p>
              <p>1379.</p>
              <p>Vikāle bhuñjato suddhaṃ, sannidhipaccayāpi ca;</p>
              <p>Vikālabhojanā ceva, hoti pācittiyadvayaṃ.</p>
              <p>1380.</p>
              <p>Maṃse thullaccayañceva, dukkaṭampi ca vaḍḍhati;</p>
              <p>Manussamaṃse sese ca, yathānukkamato dvayaṃ.</p>
              <p>1381.</p>
              <p>Natthevānatirittampi, vikāle paribhuñjato;</p>
              <p>Doso sabbavikappesu, bhikkhuno tannimittako.</p>
              <p>1382.</p>
              <p>Vikālapaccayā vāpi, na doso yāmakālike;</p>
              <p>Sattāhakālikaṃ yāva-jīvikaṃ paṭigaṇhato.</p>
              <p>1383.</p>
              <p>Āhārasseva atthāya, gahaṇe duvidhassa tu;</p>
              <p>Ajjhohārapayogesu, dukkaṭaṃ tu nirāmise.</p>
              <p>1384.</p>
              <p>Atha āmisasaṃsaṭṭhaṃ, gahetvā ṭhapitaṃ sace;</p>
              <p>Puna ajjhoharantassa, pācitteva pakāsitā.</p>
              <p>1385.</p>
              <p>Kālo yāmo ca sattāhaṃ, iti kālattayaṃ idaṃ;</p>
              <p>Atikkamayato doso, kālaṃ taṃ taṃ tu kālikaṃ.</p>
              <p>1386.</p>
              <p>Attanā tīṇi sambhinna-rasāni itarāni hi;</p>
              <p>Sabhāvamupaneteva, yāvakālikamattano.</p>
              <p>1387.</p>
              <p>Evameva ^a^M0.0129^ea^^a^V0.0113^ea^ ca sesesu, kālikesu viniddise;</p>
              <p>Imesu pana sabbesu, kālikesu catūsvapi.</p>
              <p>1388.</p>
              <p>Kālikadvayamādimhi, antovutthañca sannidhi;</p>
              <p>Ubhayampi na hoteva, pacchimaṃ kālikadvayaṃ.</p>
              <p>1389.</p>
              <p>Akappiyāya kuṭiyā, vutthenantadvayena taṃ;</p>
              <p>Gahitaṃ tadahe vāpi, dvayaṃ pubbaṃ na vaṭṭati.</p>
              <p>1390.</p>
              <p>Mukhasannidhi nāmāyaṃ, antovutthaṃ na kappati;</p>
              <p>Iti vuttaṃ daḷhaṃ katvā, ^b^mahāpaccariyaṃ^eb^ pana.</p>
              <p>1391.</p>
              <p>Na doso nidahitvāpi, paṭhamaṃ kālikattayaṃ;</p>
              <p>Taṃ taṃ sakaṃ sakaṃ kāla-manatikkamma bhuñjato.</p>
              <p>1392.</p>
              <p>Tathā ummattakādīnaṃ, anāpatti pakāsitā;</p>
              <p>Samameḷakalomena, samuṭṭhānādinā idaṃ.</p>
              <p>Sannidhikārakathā.</p>
              <p>1393.</p>
              <p>Bhojanāni paṇītāni, agilāno panattano;</p>
              <p>Atthāya viññāpetvāna, pācitti paribhuñjato.</p>
              <p>1394.</p>
              <p>‘‘Sappinā dehi bhattaṃ me, sasappiṃ sappimissakaṃ;</p>
              <p>Sappibhattañca dehī’’ti, viññāpentassa dukkaṭaṃ.</p>
              <p>1395.</p>
              <p>Viññāpetvā tathā taṃ ce, dukkaṭaṃ paṭigaṇhato;</p>
              <p>Puna ajjhoharantassa, pācitti pariyāputā.</p>
              <p>1396.</p>
              <p>Suddhāni sappiādīni, viññāpetvāna bhuñjato;</p>
              <p>Sekhiyesupi viññatti, dukkaṭaṃ paridīpaye.</p>
              <p>1397.</p>
              <p>Tasmā paṇītasaṃsaṭṭhaṃ, viññāpetvāva bhuñjato;</p>
              <p>Sattadhaññamayaṃ bhattaṃ, pācittiyamudīraye.</p>
              <p>1398.</p>
              <p>Sace ^a^M0.0130^ea^ ‘‘gosappinā mayhaṃ, dehi bhatta’’nti yācito;</p>
              <p>Ajiyā sappiādīhi, visaṅketaṃ dadāti ce.</p>
              <p>1399.</p>
              <p>‘‘Sappinā dehi’’ vutto ce, navanītādikesupi;</p>
              <p>Deti aññatarenassa, visaṅketanti dīpitaṃ.</p>
              <p>1400.</p>
              <p>Yena ^a^V0.0114^ea^ yena hi viññattaṃ, tasmiṃ mūlepi tassa vā;</p>
              <p>Laddhepi pana taṃ laddhaṃ, hotiyeva na aññathā.</p>
              <p>1401.</p>
              <p>Ṭhapetvā sappiādīni, āgatāni hi pāḷiyaṃ;</p>
              <p>Aññehi viññāpentassa, hoti āpatti dukkaṭaṃ.</p>
              <p>1402.</p>
              <p>Sabbehi sappiādīhi, viññāpetvāva ekato;</p>
              <p>Bhuñjatekarasaṃ katvā, nava pācittiyo matā.</p>
              <p>1403.</p>
              <p>Akappiyena vuttepi, sappinā deti tena ce;</p>
              <p>Gahaṇe paribhogepi, dukkaṭaṃ paridīpitaṃ.</p>
              <p>1404.</p>
              <p>Gilānassa gilānoti, saññino vimatissa vā;</p>
              <p>Dukkaṭaṃ muninā vuttaṃ, anāpatti pakāsitā.</p>
              <p>1405.</p>
              <p>Gilānakāle viññatta-magilānassa bhuñjato;</p>
              <p>Gilānassāvasesaṃ vā, ñātakādīnameva vā.</p>
              <p>1406.</p>
              <p>Idaṃ catusamuṭṭhānaṃ, kāyato kāyavācato;</p>
              <p>Kāyacittā tathā kāya-vācācittattayāpi ca.</p>
              <p>Paṇītabhojanakathā.</p>
              <p>1407.</p>
              <p>Adinnañhi mukhadvāraṃ, āhāraṃ āhareyya yo;</p>
              <p>Dantaponodakaṃ hitvā, tassa pācittiyaṃ siyā.</p>
              <p>1408.</p>
              <p>Hatthapāsobhinīhāro, majjhimuccāraṇakkhamo;</p>
              <p>Manusso vāmanusso vā, deti kāyādinā tidhā.</p>
              <p>1409.</p>
              <p>Paṭiggaṇhāti ^a^M0.0131^ea^ taṃ bhikkhu, dīyamānaṃ sace dvidhā;</p>
              <p>Evaṃ pañcaṅgasaṃyoge, gahaṇaṃ tassa rūhati.</p>
              <p>1410.</p>
              <p>Dāyako gaganaṭṭho ce, bhūmaṭṭho cetaro siyā;</p>
              <p>Bhūmaṭṭhassa ca sīsena, gaganaṭṭhassa dehino.</p>
              <p>1411.</p>
              <p>Yamāsannataraṃ aṅgaṃ, orimantena tassa tu;</p>
              <p>Dātuṃ vāpi gahetuṃ vā, vinā hatthaṃ pasāritaṃ.</p>
              <p>1412.</p>
              <p>Hatthapāso minetabbo, nagaṭṭhādīsvayaṃ nayo;</p>
              <p>Evarūpe pana ṭhāne, ṭhatvā ce deti vaṭṭati.</p>
              <p>1413.</p>
              <p>Pakkhī ^a^V0.0115^ea^ vā mukhatuṇḍena, hatthī soṇḍāya vā pana;</p>
              <p>Sace yaṃ kiñci pupphaṃ vā, phalaṃ vā deti vaṭṭati.</p>
              <p>1414.</p>
              <p>Bhattabyañjanapuṇṇāni, bhājanāni bahūnipi;</p>
              <p>Sīsenādāya bhikkhussa, gantvā kassaci santikaṃ.</p>
              <p>1415.</p>
              <p>Īsakaṃ pana onatvā, ‘‘gaṇhā’’ti yadi bhāsati;</p>
              <p>Tena hatthaṃ pasāretvā, heṭṭhimaṃ pana bhājanaṃ.</p>
              <p>1416.</p>
              <p>Paṭicchitabbaṃ taṃ eka- desenāpi ca bhikkhunā;</p>
              <p>Honti ettāvatā tāni, gahitāneva sabbaso.</p>
              <p>1417.</p>
              <p>Tato paṭṭhāya taṃ sabbaṃ, oropetvā yathāsukhaṃ;</p>
              <p>Ugghāṭetvā tato iṭṭhaṃ, gahetuṃ pana vaṭṭati.</p>
              <p>1418.</p>
              <p>Pacchiādimhi vattabba-matthi kiṃ ekabhājane;</p>
              <p>Kājabhattaṃ haranto ce, onatvā deti vaṭṭati.</p>
              <p>1419.</p>
              <p>Tiṃsahattho siyā veḷu, antesu ca duve ghaṭā;</p>
              <p>Sappino, gahitekasmiṃ, sabbaṃ gahitameva taṃ.</p>
              <p>1420.</p>
              <p>Bahupattā ca mañce vā, pīṭhe vā kaṭasārake;</p>
              <p>Ṭhapitā dāyako hattha-pāse ṭhatvāna deti ce.</p>
              <p>1421.</p>
              <p>Paṭiggahaṇasaññāya, mañcādīni sace pana;</p>
              <p>Nisīdati phusitvā yo, yañca pattesu dīyati.</p>
              <p>1422.</p>
              <p>Gahitaṃ ^a^M0.0132^ea^ tena taṃ sabbaṃ, hotiyeva na saṃsayo;</p>
              <p>Paṭiggahessāmicceva, mañcādīni sace pana.</p>
              <p>1423.</p>
              <p>Gahitaṃ hoti taṃ sabbaṃ, āruhitvā nisīdati;</p>
              <p>Āhacca kucchiyā kucchiṃ, ṭhitā pattā hi bhūmiyaṃ.</p>
              <p>1424.</p>
              <p>Yaṃ yaṃ aṅguliyā vāpi, phusitvā sūciyāpi vā;</p>
              <p>Nisinno tattha tattheva, dīyamānaṃ tu vaṭṭati.</p>
              <p>1425.</p>
              <p>Kaṭasāre mahantasmiṃ, tathā hatthattharādisu;</p>
              <p>Gaṇhato hatthapāsasmiṃ, vijjamāne tu vaṭṭati.</p>
              <p>1426.</p>
              <p>Tatthajātakapaṇṇesu, gahetuṃ na ca vaṭṭati;</p>
              <p>Na panetāni kāyena, paṭibaddhāni honti hi.</p>
              <p>1427.</p>
              <p>Asaṃhārimapāsāṇe ^a^V0.0116^ea^, phalake vāpi tādise;</p>
              <p>Khāṇubaddhepi vā mañce, gahaṇaṃ neva rūhati.</p>
              <p>1428.</p>
              <p>Tintiṇikādipaṇṇesu, bhūmiyaṃ patthaṭesu vā;</p>
              <p>Dhāretumasamatthattā, gahaṇaṃ na ca rūhati.</p>
              <p>1429.</p>
              <p>Hatthapāsamatikkamma, dīghadaṇḍena deti ce;</p>
              <p>Vattabbo bhikkhunāgantvā, dehīti parivesako.</p>
              <p>1430.</p>
              <p>Sace patte rajo hoti, dhovitabbo jale sati;</p>
              <p>Tasmiṃ asati puñchitvā, gahetabbo asesato.</p>
              <p>1431.</p>
              <p>Piṇḍāya vicarantassa, rajaṃ patati ce pana;</p>
              <p>Bhikkhā paṭiggahetvāva, gahetabbā vijānatā.</p>
              <p>1432.</p>
              <p>Appaṭiggahite bhikkhuṃ, gaṇhato pana dukkaṭaṃ;</p>
              <p>Paṭiggahetvānāpatti, pacchā taṃ paribhuñjato.</p>
              <p>1433.</p>
              <p>‘‘Paṭiggahetvā dethā’’ti, vutte taṃ vacanaṃ pana;</p>
              <p>Asutvānādiyitvā vā, denti ce natthi dukkaṭaṃ.</p>
              <p>1434.</p>
              <p>Pacchā paṭiggahetvāva, gahetabbaṃ vijānatā;</p>
              <p>Sace rajaṃ nipāteti, mahāvāto tato tato.</p>
              <p>1435.</p>
              <p>Na ^a^M0.0133^ea^ sakkā ca siyā bhikkhaṃ, gahetuṃ yadi bhikkhunā;</p>
              <p>Aññassa dātukāmena, gahetuṃ pana vaṭṭati.</p>
              <p>1436.</p>
              <p>Sāmaṇerassa taṃ datvā, dinnaṃ vā tena taṃ puna;</p>
              <p>Tassa vissāsato vāpi, bhuñjituṃ pana vaṭṭati.</p>
              <p>1437.</p>
              <p>Bhikkhācāre sace bhattaṃ, sarajaṃ deti bhikkhuno;</p>
              <p>‘‘Paṭiggahetvā bhikkhaṃ tvaṃ, gaṇha vā bhuñja vā’’ti ca.</p>
              <p>1438.</p>
              <p>Vattabbo so tathā tena, kattabbañceva bhikkhunā;</p>
              <p>Rajaṃ upari bhattassa, tassuplavati ce pana.</p>
              <p>1439.</p>
              <p>Kañjikaṃ tu pavāhetvā, bhuñjitabbaṃ yathāsukhaṃ;</p>
              <p>Anto paṭiggahetabbaṃ, paviṭṭhaṃ tu sace pana.</p>
              <p>1440.</p>
              <p>Patitaṃ sukkhabhatte ce, apanīyāva taṃ rajaṃ;</p>
              <p>Sukhumaṃ ce sabhattampi, bhuñjitabbaṃ yathāsukhaṃ.</p>
              <p>1441.</p>
              <p>Uḷuṅkenāharitvāpi ^a^V0.0117^ea^, dentassa paṭhamaṃ pana;</p>
              <p>Thevo uḷuṅkato patte, sace patati vaṭṭati.</p>
              <p>1442.</p>
              <p>Bhatte ākiramāne tu, carukena tato pana;</p>
              <p>Masi vā chārikā vāpi, sace patati bhājane.</p>
              <p>1443.</p>
              <p>Tassa cābhihaṭattāpi, na doso upalabbhati;</p>
              <p>Anantarassa bhikkhussa, dīyamānaṃ tu pattato.</p>
              <p>1444.</p>
              <p>Uppabhitvā sace patte, itarassa ca bhikkhuno;</p>
              <p>Patati vaṭṭatevāyaṃ, paṭiggahitameva taṃ.</p>
              <p>1445.</p>
              <p>Pāyāsassa ca pūretvā, pattaṃ ce denti bhikkhuno;</p>
              <p>Uṇhattā pana taṃ heṭṭhā, gahetuṃ na ca sakkati.</p>
              <p>1446.</p>
              <p>Vaṭṭatīti ca niddiṭṭhaṃ, gahetuṃ mukhavaṭṭiyaṃ;</p>
              <p>Na sakkā ce gahetabbo, tathā ādhārakenapi.</p>
              <p>1447.</p>
              <p>Sace ^a^M0.0134^ea^ āsanasālāyaṃ, gahetvā pattamattano;</p>
              <p>Niddāyati nisinnova, dīyamānaṃ na jānati.</p>
              <p>1448.</p>
              <p>Nevāhariyamānaṃ vā, appaṭiggahitameva taṃ;</p>
              <p>Ābhogaṃ pana katvā ce, nisinno hoti vaṭṭati.</p>
              <p>1449.</p>
              <p>Sace hatthena muñcitvā, pattaṃ ādhārakampi vā;</p>
              <p>Pelletvā pana pādena, niddāyati hi vaṭṭati.</p>
              <p>1450.</p>
              <p>Pādenādhārakaṃ akka-mitvāpi paṭigaṇhato;</p>
              <p>Jāgarassāpi hoteva, gahaṇasmiṃ anādaro.</p>
              <p>1451.</p>
              <p>Tasmā taṃ na ca kātabbaṃ, bhikkhunā vinayaññunā;</p>
              <p>Yaṃ dīyamānaṃ patati, gahetuṃ taṃ tu vaṭṭati.</p>
              <p>1452.</p>
              <p>Bhuñjantānañca dantā vā, khīyantipi nakhāpi vā;</p>
              <p>Tathā pattassa vaṇṇo vā, abbohāranayo ayaṃ.</p>
              <p>1453.</p>
              <p>Satthakenucchuādīni, phālentānaṃ sace malaṃ;</p>
              <p>Paññāyati hi taṃ tesu, siyā navasamuṭṭhitaṃ.</p>
              <p>1454.</p>
              <p>Paṭiggahetvā taṃ pacchā, khāditabbaṃ tu bhikkhunā;</p>
              <p>Na paññāyati ce tasmiṃ, malaṃ vaṭṭati khādituṃ.</p>
              <p>1455.</p>
              <p>Pisantānampi ^a^V0.0118^ea^ bhesajjaṃ, koṭṭentānampi vā tathā;</p>
              <p>Nisadodukkhalādīnaṃ, khīyanepi ayaṃ nayo.</p>
              <p>1456.</p>
              <p>Bhesajjatthāya tāpetvā, vāsiṃ khīre khipanti ce;</p>
              <p>Uṭṭheti nīlikā tattha, satthake viya nicchayo.</p>
              <p>1457.</p>
              <p>Sace āmakatakke vā, khīre vā pakkhipanti taṃ;</p>
              <p>Sāmapākanimittamhā, na tu muccati dukkaṭā.</p>
              <p>1458.</p>
              <p>Piṇḍāya vicarantassa, vassakālesu bhikkhuno;</p>
              <p>Patte patati ce toyaṃ, kiliṭṭhaṃ kāyavatthato.</p>
              <p>1459.</p>
              <p>Pacchā paṭiggahetvā taṃ, bhuñjitabbaṃ yathāsukhaṃ;</p>
              <p>Eseva ca nayo vutto, rukkhamūlepi bhuñjato.</p>
              <p>1460.</p>
              <p>Sattāhaṃ ^a^M0.0135^ea^ pana vassante, deve suddhaṃ jalaṃ sace;</p>
              <p>Abbhokāsepi vā patte, toyaṃ patati vaṭṭati.</p>
              <p>1461.</p>
              <p>Odanaṃ pana dentena, sāmaṇerassa bhikkhunā;</p>
              <p>Dātabbo acchupantena, tassa pattagatodanaṃ.</p>
              <p>1462.</p>
              <p>Paṭiggahetvā vā pattaṃ, dātabbo tassa odano;</p>
              <p>Chupitvā deti ce bhattaṃ, taṃ panuggahitaṃ siyā.</p>
              <p>1463.</p>
              <p>Aññassa dātukāmena, pariccattaṃ sace pana;</p>
              <p>Yāva hatthagataṃ tāva, paṭiggahitameva taṃ.</p>
              <p>1464.</p>
              <p>‘‘Gaṇhā’’ti nirapekkhova, pattamādhārake ṭhitaṃ;</p>
              <p>Sace vadati pacchā taṃ, paṭiggaṇheyya paṇḍito.</p>
              <p>1465.</p>
              <p>Sāpekkhoyeva yo pattaṃ, ṭhapetvādhārake pana;</p>
              <p>‘‘Etto pūvampi bhattaṃ vā, kiñci gaṇhā’’ti bhāsati.</p>
              <p>1466.</p>
              <p>Sāmaṇeropi taṃ bhattaṃ, dhovitvā hatthamattano;</p>
              <p>Attapattagataṃ bhattaṃ, aphusitvā sace pana.</p>
              <p>1467.</p>
              <p>Pakkhipanto satakkhattuṃ, uddharitvāpi gaṇhatu;</p>
              <p>Taṃpaṭiggahaṇe kiccaṃ, puna tassa na vijjati.</p>
              <p>1468.</p>
              <p>Attapattagataṃ bhattaṃ, phusitvā yadi gaṇhati;</p>
              <p>Pacchā paṭiggahetabbaṃ, saṃsaṭṭhattā parena taṃ.</p>
              <p>1469.</p>
              <p>Bhikkhūnaṃ ^a^V0.0119^ea^ yāguādīnaṃ, pacane bhājane pana;</p>
              <p>Pakkhipitvā ṭhapentena, aññassatthāya odanaṃ.</p>
              <p>1470.</p>
              <p>Bhājanupari hatthesu, sāmaṇerassa pakkhipe;</p>
              <p>Patitaṃ hatthato tasmiṃ, na karoti akappiyaṃ.</p>
              <p>1471.</p>
              <p>Pariccattañhi taṃ evaṃ, akatvākirateva ce;</p>
              <p>Bhuñjitabbaṃ tu taṃ katvā, pattaṃ viya nirāmisaṃ.</p>
              <p>1472.</p>
              <p>Sace yāgukuṭaṃ puṇṇaṃ, sāmaṇero hi dubbalo;</p>
              <p>Bhikkhuṃ paṭiggahāpetuṃ, na sakkoti hi taṃ puna.</p>
              <p>1473.</p>
              <p>Kuṭassa ^a^M0.0136^ea^ gīvaṃ pattassa, ṭhapetvā mukhavaṭṭiyaṃ;</p>
              <p>Bhikkhunā upanītassa, āvajjeti hi vaṭṭati.</p>
              <p>1474.</p>
              <p>Atha vā bhūmiyaṃyeva, hatthe bhikkhu ṭhapeti ce;</p>
              <p>Āropeti pavaṭṭetvā, tattha ce pana vaṭṭati.</p>
              <p>1475.</p>
              <p>Bhattapacchucchubhāresu, ayameva vinicchayo;</p>
              <p>Dve tayo sāmaṇerā vā, denti ce gahaṇūpagaṃ.</p>
              <p>1476.</p>
              <p>Bhāramekassa bhikkhussa, gahetuṃ pana vaṭṭati;</p>
              <p>Ekena vā tathā dinnaṃ, gaṇhanti dve tayopi vā.</p>
              <p>1477.</p>
              <p>Mañcassa pāde pīṭhassa, pāde telaghaṭādikaṃ;</p>
              <p>Laggenti tattha bhikkhussa, vaṭṭateva nisīdituṃ.</p>
              <p>1478.</p>
              <p>Appaṭiggahitaṃ heṭṭhā-mañce ce telathālakaṃ;</p>
              <p>Sammujjanto ca ghaṭṭeti, na panuggahitaṃ siyā.</p>
              <p>1479.</p>
              <p>Paṭiggahitasaññāya, appaṭiggahitaṃ pana;</p>
              <p>Gaṇhitvā puna taṃ ñatvā, ṭhapetuṃ tattha vaṭṭati.</p>
              <p>1480.</p>
              <p>Vivaritvā sace pubbe, ṭhapitaṃ pihitampi ca;</p>
              <p>Tatheva taṃ ṭhapetabbaṃ, kattabbaṃ na panaññathā.</p>
              <p>1481.</p>
              <p>Bahi ṭhapeti ce tena, chupitabbaṃ na taṃ puna;</p>
              <p>Yadi chupati ce ñatvā, taṃ panuggahitaṃ siyā.</p>
              <p>1482.</p>
              <p>Paṭiggahitatelasmiṃ, uṭṭheti yadi kaṇṇakā;</p>
              <p>Siṅgīverādike mūle, ghanacuṇṇampi vā tathā.</p>
              <p>1483.</p>
              <p>Taṃsamuṭṭhānato ^a^V0.0120^ea^ sabbaṃ, taññevāti pavuccati;</p>
              <p>Paṭiggahaṇakiccaṃ tu, tasmiṃ puna na vijjati.</p>
              <p>1484.</p>
              <p>Tālaṃ vā nāḷikeraṃ vā, āruḷho koci puggalo;</p>
              <p>Tatraṭṭho tālapiṇḍiṃ so, otāretvāna rajjuyā.</p>
              <p>1485.</p>
              <p>Sace ^a^M0.0137^ea^ vadati ‘‘gaṇhā’’ti, na gahetabbameva ca;</p>
              <p>Tamañño pana bhūmaṭṭho, gahetvā deti vaṭṭati.</p>
              <p>1486.</p>
              <p>Chinditvā ce vatiṃ ucchuṃ, phalaṃ vā deti gaṇhituṃ;</p>
              <p>Daṇḍake aphusitvāva, niggataṃ pana vaṭṭati.</p>
              <p>1487.</p>
              <p>Sace na puthulo hoti, pākāro atiuccako;</p>
              <p>Antoṭṭhitabahiṭṭhānaṃ, hatthapāso pahoti ce.</p>
              <p>1488.</p>
              <p>Uddhaṃ hatthasataṃ gantvā, sampattaṃ puna taṃ pana;</p>
              <p>Gaṇhato bhikkhuno doso, koci nevūpalabbhati.</p>
              <p>1489.</p>
              <p>Bhikkhuno sāmaṇeraṃ tu, khandhena vahato sace;</p>
              <p>Phalaṃ gahetvā tattheva, nisinno deti vaṭṭati.</p>
              <p>1490.</p>
              <p>Aparopi vahantova, bhikkhuṃ yo koci puggalo;</p>
              <p>Phalaṃ khandhe nisinnassa, bhikkhuno deti vaṭṭati.</p>
              <p>1491.</p>
              <p>Gahetvā phaliniṃ sākhaṃ, chāyatthaṃ yadi gacchati;</p>
              <p>Puna citte samuppanne, khādituṃ pana bhikkhuno.</p>
              <p>1492.</p>
              <p>Sākhaṃ paṭiggahāpetvā, phalaṃ khādati vaṭṭati;</p>
              <p>Makkhikānaṃ nivāratthaṃ, gahitāyapyayaṃ nayo.</p>
              <p>1493.</p>
              <p>Kappiyaṃ pana kāretvā, paṭiggaṇhāti taṃ puna;</p>
              <p>Bhottukāmo sace mūla-gahaṇaṃyeva vaṭṭati.</p>
              <p>1494.</p>
              <p>Mātāpitūnamatthāya, gahetvā sappiādikaṃ;</p>
              <p>Gacchanto antarāmagge, yaṃ icchati tato pana.</p>
              <p>1495.</p>
              <p>Taṃ so paṭiggahāpetvā, paribhuñjati vaṭṭati;</p>
              <p>Taṃ paṭiggahitaṃ mūla-gahaṇaṃyeva vaṭṭati.</p>
              <p>1496.</p>
              <p>Sāmaṇerassa pātheyya-taṇḍule bhikkhu gaṇhati;</p>
              <p>Bhikkhussa sāmaṇeropi, gahetvā pana gacchati.</p>
              <p>1497.</p>
              <p>Taṇḍulesu ^a^V0.0121^ea^ hi khīṇesu, attanā gahitesu so;</p>
              <p>Sace yāguṃ pacitvāna, taṇḍulehitarehipi.</p>
              <p>1498.</p>
              <p>Ubhinnaṃ ^a^M0.0138^ea^ dvīsu pattesu, ākiritvā panattano;</p>
              <p>Yāguṃ bhikkhussa taṃ datvā, sayaṃ pivati tassa ce.</p>
              <p>1499.</p>
              <p>Sannidhipaccayā neva, na uggahitakāraṇā;</p>
              <p>Sāmaṇerassa pītattā, doso bhikkhussa vijjati.</p>
              <p>1500.</p>
              <p>Mātāpitūnamatthāya, telādiṃ haratopi ca;</p>
              <p>Sākhaṃ chāyādiatthāya, imassa na visesatā.</p>
              <p>1501.</p>
              <p>Tasmā hissa visesassa, cintetabbaṃ tu kāraṇaṃ;</p>
              <p>Tassa sālayabhāvaṃ tu, visesaṃ takkayāmahaṃ.</p>
              <p>1502.</p>
              <p>Taṇḍule pana dhovitvā, niccāletuñhi celako;</p>
              <p>Na sakkoti sace te ca, taṇḍule bhājanampi ca.</p>
              <p>1503.</p>
              <p>Paṭiggahetvā dhovitvā, āropetvā panuddhanaṃ;</p>
              <p>Bhikkhunāggi na kātabbo, vivaritvāpi pakkatā.</p>
              <p>1504.</p>
              <p>Ñātabbā pakkakālasmiṃ, oropetvā yathāsukhaṃ;</p>
              <p>Bhuñjitabbaṃ, na pacchassa, paṭiggahaṇakāraṇaṃ.</p>
              <p>1505.</p>
              <p>Āropetvā sace bhikkhu, uddhanaṃ suddhabhājanaṃ;</p>
              <p>Udakaṃ yāguatthāya, tāpeti yadi vaṭṭati.</p>
              <p>1506.</p>
              <p>Tatte panudake koci, ce pakkhipati taṇḍule;</p>
              <p>Tato paṭṭhāya tenaggi, na kātabbova bhikkhunā.</p>
              <p>1507.</p>
              <p>Paṭiggahetvā taṃ yāguṃ, pātuṃ vaṭṭati bhikkhuno;</p>
              <p>Sace pacati pacchā taṃ, sāmapākā na muccati.</p>
              <p>1508.</p>
              <p>Tatthajātaphalaṃ kiñci, saha cāleti valliyā;</p>
              <p>Tasseva ca tato laddhaṃ, phalaṃ kiñci na vaṭṭati.</p>
              <p>1509.</p>
              <p>Phalarukkhaṃ parāmaṭṭhuṃ, tamapassayitumpi vā;</p>
              <p>Kaṇṭake bandhituṃ vāpi, bhikkhuno kira vaṭṭati.</p>
              <p>1510.</p>
              <p>Saṇḍāsena ^a^M0.0139^ea^ ca dīghena, gahetvā thālakaṃ pana;</p>
              <p>Pacato bhikkhuno telaṃ, bhasmaṃ patati tattha ce.</p>
              <p>1511.</p>
              <p>Amuñcantena ^a^V0.0122^ea^ hatthena, pacitvā telathālakaṃ;</p>
              <p>Otāretvāva taṃ pacchā, paṭiggaṇheyya vaṭṭati.</p>
              <p>1512.</p>
              <p>Paṭiggahetvā aṅgāre, tāni dārūni vā pana;</p>
              <p>Ṭhapitāni sace honti, pubbagāhova vaṭṭati.</p>
              <p>1513.</p>
              <p>Ucchuṃ khādati ce bhikkhu, sāmaṇeropi icchati;</p>
              <p>‘‘Chinditvā tvamito gaṇha’’, iti vutto ca gaṇhati.</p>
              <p>1514.</p>
              <p>Nattheva avasesassa, paṭiggahaṇakāraṇaṃ;</p>
              <p>Khādato guḷapiṇḍampi, ayameva vinicchayo.</p>
              <p>1515.</p>
              <p>Kātuṃ sāgaratoyena, loṇakiccaṃ tu vaṭṭati;</p>
              <p>Yāvajīvikasaṅkhātaṃ, toyattā na tu gacchati.</p>
              <p>1516.</p>
              <p>Idaṃ kālavinimmuttaṃ, udakaṃ paridīpitaṃ;</p>
              <p>Nibbānaṃ viya nibbāna-kusalena mahesinā.</p>
              <p>1517.</p>
              <p>Udakena samā vuttā, himassa karakāpi ca;</p>
              <p>Kūpādīsu jalaṃ pātuṃ, bahalampi ca vaṭṭati.</p>
              <p>1518.</p>
              <p>Khettesu kasitaṭṭhāne, bahalaṃ taṃ na vaṭṭati;</p>
              <p>Sanditvā yadi taṃ gantvā, nadiṃ pūreti vaṭṭati.</p>
              <p>1519.</p>
              <p>Sobbhesu kakudhādīnaṃ, jale pupphasamākule;</p>
              <p>Na ñāyati raso tesaṃ, na paṭiggahaṇakāraṇaṃ.</p>
              <p>1520.</p>
              <p>Sareṇukāni pupphāni, pānīyassa ghaṭe pana;</p>
              <p>Pakkhittāni sace honti, paṭiggaṇheyya taṃ pana.</p>
              <p>1521.</p>
              <p>Paṭiggahetvā deyyāni, vāsapupphāni tattha vā;</p>
              <p>Kamallikāsu dinnāsu, abbohāroti vaṭṭati.</p>
              <p>1522.</p>
              <p>Appaṭiggahitasseva ^a^M0.0140^ea^, dantakaṭṭhassa yo raso;</p>
              <p>Ajānantassa pācitti, so ce visati khādato.</p>
              <p>1523.</p>
              <p>Sarīraṭṭhesu bhūtesu, kiṃ vaṭṭati? Na vaṭṭati?</p>
              <p>Kappākappiyamaṃsānaṃ, khīraṃ sabbampi vaṭṭati.</p>
              <p>1524.</p>
              <p>Kaṇṇakkhigūthako danta- malaṃ muttaṃ karīsakaṃ;</p>
              <p>Semhaṃ siṅghāṇikā kheḷo, assu loṇanti vaṭṭati.</p>
              <p>1525.</p>
              <p>Yaṃ ^a^V0.0123^ea^ panettha sakaṭṭhānā, cavitvā patitaṃ siyā;</p>
              <p>Patte vā pana hatthe vā, paṭiggaṇheyya taṃ puna.</p>
              <p>1526.</p>
              <p>Aṅgalaggamavicchannaṃ, paṭiggahitameva taṃ;</p>
              <p>Uṇhayāguṃ pivantassa, sedo hatthesu jāyati.</p>
              <p>1527.</p>
              <p>Piṇḍāya vicarantassa, sedo hatthānusārato;</p>
              <p>Orohati sace pattaṃ, na paṭiggahaṇakāraṇaṃ.</p>
              <p>1528.</p>
              <p>Sāmaṃ gahetvā cattāri, vikaṭāni nadāyake;</p>
              <p>Sappadaṭṭhakkhaṇeyeva, na doso paribhuñjato.</p>
              <p>1529.</p>
              <p>Pathaviṃ mattikatthāya, khaṇituṃ chinditumpi vā;</p>
              <p>Tarumpi chārikatthāya, bhikkhuno pana vaṭṭati.</p>
              <p>1530.</p>
              <p>Acchedagāhanirapekkhanisajjato ca;</p>
              <p>Sikkhappahānamaraṇehi ca liṅgabhedā;</p>
              <p>Dānena tassa ca parassa abhikkhukassa;</p>
              <p>Sabbaṃ paṭiggahaṇameti vināsamevaṃ.</p>
              <p>1531.</p>
              <p>Durūpaciṇṇe niddiṭṭhaṃ, gahaṇuggahitassapi;</p>
              <p>Antovutthe sayaṃpakke, antopakke ca dukkaṭaṃ.</p>
              <p>1532.</p>
              <p>Paṭiggahitake tasmiṃ, appaṭiggahitasaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1533.</p>
              <p>Paṭiggahitasaññissa ^a^M0.0141^ea^, dantaponodakesupi;</p>
              <p>Na doseḷakalomena, samuṭṭhānādayo samā.</p>
              <p>1534.</p>
              <p>Navamajjhimatherabhikkhunīnaṃ;</p>
              <p>Avisesena yaticchitabbako;</p>
              <p>Sakalo asamāsatova mayā;</p>
              <p>Kathito ettha vinicchayo tato.</p>
              <p>Dantaponakathā.</p>
              <p>Bhojanavaggo catuttho.</p>
              <p>1535.</p>
              <p>Yaṃ ^a^V0.0124^ea^ kiñcicelakādīnaṃ, titthiyānaṃ panāmisaṃ;</p>
              <p>Dentassekapayogena, ekaṃ pācittiyaṃ siyā.</p>
              <p>1536.</p>
              <p>Vicchinditvāna dentassa, payogagaṇanāvasā;</p>
              <p>Honti pācittiyo tassa, tikapācittiyaṃ siyā.</p>
              <p>1537.</p>
              <p>Udakaṃ dantaponaṃ vā, dentassa ca atitthiye;</p>
              <p>Titthiyoti ca saññissa, dukkaṭaṃ vimatissa ca.</p>
              <p>1538.</p>
              <p>Dāpentassa panaññena, sāmaṇerādikena vā;</p>
              <p>Nikkhittabhājane tesaṃ, dentassa bahilepanaṃ.</p>
              <p>1539.</p>
              <p>Ṭhapetvā bhojanaṃ tesaṃ, santike ‘‘gaṇhathā’’ti ca;</p>
              <p>Vadantassa anāpatti, samuṭṭhāneḷakūpamaṃ.</p>
              <p>Acelakakathā.</p>
              <p>1540.</p>
              <p>Dāpetvā vā adāpetvā, bhikkhu yaṃ kiñci āmisaṃ;</p>
              <p>Kattukāmo sace saddhiṃ, hasanādīni itthiyā.</p>
              <p>1541.</p>
              <p>Uyyojeti ^a^M0.0142^ea^ hi ‘‘gacchā’’ti, vatvā tappaccayā pana;</p>
              <p>Tassuyyojanamattasmiṃ, dukkaṭaṃ paṭhamena ca.</p>
              <p>1542.</p>
              <p>Pādenassupacārasmiṃ, atikkante ca dukkaṭaṃ;</p>
              <p>Dutiyenassa pācitti, sīmātikkamane pana.</p>
              <p>1543.</p>
              <p>Dassane upacārassa, hatthā dvādasa desitā;</p>
              <p>Pamāṇaṃ savane cevaṃ, ajjhokāse na cetare.</p>
              <p>1544.</p>
              <p>Bhikkhusmiṃ tikapācitti, itare tikadukkaṭaṃ;</p>
              <p>Ubhinnaṃ dukkaṭaṃ vuttaṃ, kalisāsanaropane.</p>
              <p>1545.</p>
              <p>Uyyojentassa kiccena, na dosummattakādino;</p>
              <p>Adinnādānatulyāva, samuṭṭhānādayo nayā.</p>
              <p>Uyyojanakathā.</p>
              <p>1546.</p>
              <p>Khuddake piṭṭhivaṃsaṃ yo, atikkamma nisīdati;</p>
              <p>Sabhojane kule tassa, hoti pācitti bhikkhuno.</p>
              <p>1547.</p>
              <p>Hatthapāsaṃ ^a^V0.0125^ea^ atikkamma, piṭṭhisaṅghāṭakassa ca;</p>
              <p>Sayanassa panāsanne, ṭhāne doso mahallake.</p>
              <p>1548.</p>
              <p>Asayanighare tassa, sayanigharasaññino;</p>
              <p>Tattha vematikassāpi, dukkaṭaṃ paridīpitaṃ.</p>
              <p>1549.</p>
              <p>Nisīdantassanāpatti, bhikkhussa dutiye sati;</p>
              <p>Vītarāgesu vā tesu, nikkhantesu ubhosu vā.</p>
              <p>1550.</p>
              <p>Nisinnassānatikkamma, padesaṃ vuttalakkhaṇaṃ;</p>
              <p>Samuṭṭhānādayo tulyā, paṭhamantimavatthunā.</p>
              <p>Sabhojanakathā.</p>
              <p>1551.</p>
              <p>Catutthe ^a^M0.0143^ea^ pañcame ceva, vattabbaṃ natthi kiñcipi;</p>
              <p>Vattabbaṃ yañca taṃ sabbaṃ, vuttaṃ aniyatadvaye.</p>
              <p>1552.</p>
              <p>Samuṭṭhānaṃ panetesaṃ, anantarasamaṃ mataṃ;</p>
              <p>Ayameva visesoti, tesamesañca dīpito.</p>
              <p>Rahopaṭicchannarahonisajjakathā.</p>
              <p>1553.</p>
              <p>Bhojanānaṃ tu pañcannaṃ, vutto aññatarena yo;</p>
              <p>Santaṃ bhikkhumanāpucchā, āpajjeyya kulesu ce.</p>
              <p>1554.</p>
              <p>Cārittaṃ tassa pācitti, aññatra samayā siyā;</p>
              <p>Ṭhapetvā samayaṃ bhikkhu, duvidhaṃ vuttalakkhaṇaṃ.</p>
              <p>1555.</p>
              <p>Avītivatte majjhaṇhe, gharamaññassa gacchati;</p>
              <p>Gharūpacārokkamane, paṭhamena hi dukkaṭaṃ.</p>
              <p>1556.</p>
              <p>Atikkante gharummāre, aparampi ca dukkaṭaṃ;</p>
              <p>Dutiyena ca pādena, pācitti samatikkame.</p>
              <p>1557.</p>
              <p>Ṭhitaṭṭhāne sace bhikkhuṃ, oloketvā na passati;</p>
              <p>‘‘Asanta’’nti anāpucchā, paviṭṭho nāma vuccati.</p>
              <p>1558.</p>
              <p>Sace dūre ṭhito hoti, asanto nāma bhikkhu so;</p>
              <p>Natthi ārocane kiccaṃ, gavesitvā ito cito.</p>
              <p>1559.</p>
              <p>Na ^a^V0.0126^ea^ doso samaye santaṃ, āpucchitvā ca gacchato;</p>
              <p>Bhikkhuṃ gharena maggo ce, ārāmaṃ gacchatopi ca.</p>
              <p>1560.</p>
              <p>Titthiyānampi seyyaṃ vā, tathā bhikkhunupassayaṃ;</p>
              <p>Āpadāsanasālaṃ vā, bhattiyassa gharampi vā.</p>
              <p>1561.</p>
              <p>Idaṃ pana samuṭṭhānaṃ, kathinena samaṃ mataṃ;</p>
              <p>Kriyākriyamacittañca, ticittañca tivedanaṃ.</p>
              <p>Cārittakathā.</p>
              <p>1562.</p>
              <p>Sabbāpi ^a^M0.0144^ea^ sāditabbāva, catumāsapavāraṇā;</p>
              <p>Bhikkhunā agilānena, puna niccapavāraṇā.</p>
              <p>1563.</p>
              <p>‘‘Viññāpessāmi rogasmiṃ, sati me paccaye’’ti ca;</p>
              <p>Na paṭikkhipitabbā sā, ‘‘rogo dāni na me’’ti ca.</p>
              <p>1564.</p>
              <p>Tikapācittiyaṃ vuttaṃ, dukkaṭaṃ natatuttariṃ;</p>
              <p>Tatuttarinti saññissa, tattha vematikassa ca.</p>
              <p>1565.</p>
              <p>Natatuttarisaññissa, yehi yena pavārito;</p>
              <p>Tato aññehi vā bhiyyo, ācikkhitvā yathātathaṃ.</p>
              <p>1566.</p>
              <p>Viññāpentassa bhikkhussa, aññassatthāya vā pana;</p>
              <p>Ñātakānamanāpatti, attano vā dhanenapi.</p>
              <p>1567.</p>
              <p>Tathā ummattakādīnaṃ, anāpatti pakāsitā;</p>
              <p>Samuṭṭhānādayo sabbe, sañcarittasamā matā.</p>
              <p>Bhesajjakathā.</p>
              <p>1568.</p>
              <p>Uyyuttaṃ bhikkhuno senaṃ, dassanatthāya gacchato;</p>
              <p>Aññatra paccayā tassa, dukkaṭaṃ tu pade pade.</p>
              <p>1569.</p>
              <p>Dassanassupacārasmiṃ, ṭhatvā pācitti passato;</p>
              <p>Upacāraṃ vimuñcitvā, passantassa payogato.</p>
              <p>1570.</p>
              <p>Ārohā pana cattāro, dve dve taṃpādarakkhakā;</p>
              <p>Evaṃ dvādasaposo ca, eko ^b^hatthī^eb^ti vuccati.</p>
              <p>1571.</p>
              <p>Dvepādarakkhā ^a^V0.0127^ea^ āroho, eko tipuriso^b^hayo^eb^;</p>
              <p>Eko sārathi yodheko, āṇirakkhā duve janā.</p>
              <p>1572.</p>
              <p>Catuposo ^b^ratho^eb^ vutto, catusaccavibhāvinā;</p>
              <p>Cattāro padahatthā ca, purisā ^b^pattī^eb^ti vuccati.</p>
              <p>1573.</p>
              <p>Vuttalakkhaṇasampannā ^a^M0.0145^ea^, ayaṃ pacchimakoṭiyā;</p>
              <p>Caturaṅgasamāyuttā, senā nāma pavuccati.</p>
              <p>1574.</p>
              <p>Hatthiādīsu ekekaṃ, dassanatthāya gacchato;</p>
              <p>Anuyyuttepi uyyutta-saññissāpi ca dukkaṭaṃ.</p>
              <p>1575.</p>
              <p>Attano ca ṭhitokāsaṃ, sampattaṃ pana passati;</p>
              <p>Āpadāsu anāpatti, tathārūpe ca paccaye.</p>
              <p>Uyyuttakathā.</p>
              <p>1576.</p>
              <p>Catutthe divase attha-ṅgate sūriye arogavā;</p>
              <p>Sace tiṭṭhatu senāya, nisīdatu nipajjatu.</p>
              <p>1577.</p>
              <p>Ākāse iddhiyā seyyaṃ, pakappetu ca iddhimā;</p>
              <p>Hoteva tassa pācitti, tikapācittiyaṃ siyā.</p>
              <p>1578.</p>
              <p>Ūnake ca tirattasmiṃ, atirekoti saññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1579.</p>
              <p>Purāruṇāva nikkhamma, tatiyāya ca rattiyā;</p>
              <p>Na doso puna vasantassa, gilānassāpadāsupi.</p>
              <p>Senāvāsakathā.</p>
              <p>1580.</p>
              <p>Uyyodhikaṃ balaggaṃ vā, senābyūhampi vā pana;</p>
              <p>Dassanatthāyanīkaṃ vā, hoti pācitti gacchato.</p>
              <p>1581.</p>
              <p>Purime pana yo vutto, ‘‘hatthī dvādasaporiso’’;</p>
              <p>Iti tena tayo hatthī, ‘‘hatthānīka’’nti dīpitaṃ.</p>
              <p>1582.</p>
              <p>Sesesupi ^a^M0.0146^ea^ ca eseva, nayo ñeyyo vibhāvinā;</p>
              <p>Tiṇṇameḷakalomena, samuṭṭhānādayo samā.</p>
              <p>Uyyodhikakathā.</p>
              <p>Aceḷakavaggo pañcamo.</p>
              <p>1583.</p>
              <p>Piṭṭhādīhi ^a^V0.0128^ea^ kataṃ majjaṃ, ^b^surā^eb^ nāmāti vuccati;</p>
              <p>Pupphādīhi kato sabbo, āsavo hoti ^b^merayaṃ^eb^.</p>
              <p>1584.</p>
              <p>Bījato pana paṭṭhāya, pivantassubhayampi ca;</p>
              <p>Payoge ca payoge ca, hoti pācitti bhikkhuno.</p>
              <p>1585.</p>
              <p>Tikapācittiyaṃ vuttaṃ, amajje majjasaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1586.</p>
              <p>Amajjaṃ majjavaṇṇañca, majjagandharasampi ca;</p>
              <p>Ariṭṭhaṃ loṇasovīraṃ, suttakaṃ pivatopi ca.</p>
              <p>1587.</p>
              <p>Vāsagāhāpanatthāya, pakkhipitvāna īsakaṃ;</p>
              <p>Sūpādīnaṃ tu pākepi, anāpatti pakāsitā.</p>
              <p>1588.</p>
              <p>Hoteḷakasamuṭṭhānaṃ, acittaṃ vatthujānanā;</p>
              <p>Idañcākusaleneva, pānato lokavajjakaṃ.</p>
              <p>Surāpānakathā.</p>
              <p>1589.</p>
              <p>Yena kenaci aṅgena, hasādhippāyino pana;</p>
              <p>Phusato upasampannaṃ, hoti pācitti bhikkhuno.</p>
              <p>1590.</p>
              <p>Sabbattha dukkaṭaṃ kāya-paṭibaddhādike naye;</p>
              <p>Tathevānupasampanne, dīpitaṃ tikadukkaṭaṃ.</p>
              <p>1591.</p>
              <p>Ettha ^a^M0.0147^ea^ cānupasampanna-ṭṭhāne tiṭṭhati bhikkhunī;</p>
              <p>Khiḍḍādhippāyino tampi, phusantassa ca dukkaṭaṃ.</p>
              <p>1592.</p>
              <p>Anāpatti nahasādhi-ppāyassa phusato paraṃ;</p>
              <p>Sati kicce phusantassa, tathā ummattakādino.</p>
              <p>Aṅgulipatodakakathā.</p>
              <p>1593.</p>
              <p>Jale nimujjanādīna-matthāya pana kevalaṃ;</p>
              <p>Padavāresu sabbesu, otarantassa dukkaṭaṃ.</p>
              <p>1594.</p>
              <p>Kīḷāpekkho sace hutvā, jale uparigopphake;</p>
              <p>Nimujjeyyapi vā bhikkhu, ummujjeyya tareyya vā.</p>
              <p>1595.</p>
              <p>Payoge ^a^V0.0129^ea^ ca payoge ca, tassa pācittiyaṃ siyā;</p>
              <p>Antoyevodake tassa, nimujjitvāna gacchato.</p>
              <p>1596.</p>
              <p>Hatthapādapayogehi, pācittiṃ paridīpaye;</p>
              <p>Hattheheva tarantassa, hatthavārehi kāraye.</p>
              <p>1597.</p>
              <p>Yena yena panaṅgena, bhikkhuno tarato jalaṃ;</p>
              <p>Tassa tassa payogena, pācittiṃ paridīpaye.</p>
              <p>1598.</p>
              <p>Taruto tīrato vāpi, pācitti patato jale;</p>
              <p>Tikapācittiyaṃ vuttaṃ, tatheva tikadukkaṭaṃ.</p>
              <p>1599.</p>
              <p>Pājentopi sace nāvaṃ, arittena phiyena vā;</p>
              <p>Ussārentopi tīre vā, nāvaṃ kīḷati dukkaṭaṃ.</p>
              <p>1600.</p>
              <p>Hatthena vāpi pādena, kaṭṭhena kathalāya vā;</p>
              <p>Udakaṃ nīharantassa, hoti āpatti dukkaṭaṃ.</p>
              <p>1601.</p>
              <p>Udakaṃ kañjikaṃ vāpi, cikkhallaṃ vāpi vikkhipaṃ;</p>
              <p>Kīḷantassāpi bhikkhussa, hoti āpatti dukkaṭaṃ.</p>
              <p>1602.</p>
              <p>Vigāhitvā ^a^M0.0148^ea^ jalaṃ kicce, sati nimmujjanādikaṃ;</p>
              <p>Karontassa anāpatti, tathā pārañca gacchato.</p>
              <p>1603.</p>
              <p>Samuṭṭhānādayo tulyā, paṭhamantimavatthunā;</p>
              <p>Anantarassimassāpi, natthi kāci visesatā.</p>
              <p>Hasadhammakathā.</p>
              <p>1604.</p>
              <p>Vuccamāno sace bhikkhu, paññatteneva bhikkhunā;</p>
              <p>Akattukāmatāyassa, vacanaṃ dhammameva vā.</p>
              <p>1605.</p>
              <p>Yo asikkhitukāmova, na karoti panādaraṃ;</p>
              <p>Tassānādariye tasmiṃ, pācittiyamudīraye.</p>
              <p>1606.</p>
              <p>Tikapācittiyaṃ vuttaṃ, tikātītena satthunā;</p>
              <p>Tathevānupasampannā-nādare tikadukkaṭaṃ.</p>
              <p>1607.</p>
              <p>Suttenevābhidhammena, apaññattena bhikkhunā;</p>
              <p>Dukkaṭaṃ sāmaṇerena, vuttassa ubhayenapi.</p>
              <p>1608.</p>
              <p>‘‘Ācariyānamayaṃ ^a^V0.0130^ea^ gāho, amhākaṃ tu paveṇiyā;</p>
              <p>Āgato’’ti bhaṇantassa, na dosummattakādino.</p>
              <p>1609.</p>
              <p>Ettha neva gahetabbo, gārayhācariyuggaho;</p>
              <p>Omasavādatulyāva, samuṭṭhānādayo nayā.</p>
              <p>Anādariyakathā.</p>
              <p>1610.</p>
              <p>Bhayasañjananatthāya, rūpādiṃ upasaṃhare;</p>
              <p>Bhayānakaṃ kathaṃ vāpi, katheyya parasantike.</p>
              <p>1611.</p>
              <p>Disvā vā pana taṃ sutvā, mā vā bhāyatu, bhāyatu;</p>
              <p>Itarassa tu bhikkhussa, hoti pācitti taṅkhaṇe.</p>
              <p>1612.</p>
              <p>Tikapācittiyaṃ ^a^M0.0149^ea^ vuttaṃ, tatheva tikadukkaṭaṃ;</p>
              <p>Sāmaṇeraṃ gahaṭṭhaṃ vā, bhiṃsāpentassa bhikkhuno.</p>
              <p>1613.</p>
              <p>Nabhiṃsāpetukāmassa, anāpattādikammino;</p>
              <p>Samuṭṭhānādi sabbampi, anantarasamaṃ mataṃ.</p>
              <p>Bhiṃsāpanakathā.</p>
              <p>1614.</p>
              <p>Jotiṃ tappetukāmo ce, jalāpeyya jaleyya vā;</p>
              <p>Ṭhapetvā hoti pācitti, tathārūpaṃ tu paccayaṃ.</p>
              <p>1615.</p>
              <p>Sayaṃ samādahantassa, yāva jālā na jāyati;</p>
              <p>Tāva sabbapayogesu, hoti āpatti dukkaṭaṃ.</p>
              <p>1616.</p>
              <p>Jāluṭṭhāne panāpatti, pācitti paridīpitā;</p>
              <p>Jālāpentassa aññena, hoti āpatti dukkaṭaṃ.</p>
              <p>1617.</p>
              <p>Gilānassa gilānoti, saññissa vimatissa vā;</p>
              <p>Alātaṃ ukkhipantassa, avijjhātaṃ tu dukkaṭaṃ.</p>
              <p>1618.</p>
              <p>Vijjhātaṃ tujjalantassa, yathāvatthukatā matā;</p>
              <p>Anāpatti gilānassa, kataṃ aññena vā pana.</p>
              <p>1619.</p>
              <p>Visibbentassa aṅgāraṃ, padīpujjālanādike;</p>
              <p>Samuṭṭhānādayo sabbe, sañcarittasamā matā.</p>
              <p>Jotisamādahanakathā.</p>
              <p>1620.</p>
              <p>Apuṇṇe ^a^V0.0131^ea^ addhamāsasmiṃ, dese ce majjhime pana;</p>
              <p>‘‘Nhāyissāmī’’ti cuṇṇaṃ vā, mattikaṃ vāpi gomayaṃ.</p>
              <p>1621.</p>
              <p>Abhisaṅkharato sabba-payogesupi dukkaṭaṃ;</p>
              <p>Nhānassa pariyosāne, hoti pācitti bhikkhuno.</p>
              <p>1622.</p>
              <p>Atirekaddhamāsūna-saññino ^a^M0.0150^ea^ vimatissa vā;</p>
              <p>Dukkaṭaṃ atirekaddha- māse ca samayesu ca.</p>
              <p>1623.</p>
              <p>Nhāyantassa anāpatti, nadīpārampi gacchato;</p>
              <p>Vālikaṃ ukkiritvāna, katāvāṭesu vā tathā.</p>
              <p>1624.</p>
              <p>Paccantimepi vā dese, sabbesaṃ āpadāsupi;</p>
              <p>Idameḷakalomena, samuṭṭhānādinā samaṃ.</p>
              <p>Nhānakathā.</p>
              <p>1625.</p>
              <p>Cīvaraṃ yaṃ nivāsetuṃ, sakkā pārupitumpi vā;</p>
              <p>Channamaññataraṃ bhikkhu, rajitvā yattha katthaci.</p>
              <p>1626.</p>
              <p>Padese kaṃsanīlena, pattanīlena vā pana;</p>
              <p>Yena kenaci kāḷena, kaddamenapi vā tathā.</p>
              <p>1627.</p>
              <p>Maṅgulassa mayūrassa, piṭṭhiakkhippamāṇakaṃ;</p>
              <p>Akatvā kappiyaṃ binduṃ, pācitti paribhuñjato.</p>
              <p>1628.</p>
              <p>Pāḷikaṇṇikakappo vā, na ca vaṭṭati katthaci;</p>
              <p>Ekaṃ vāpi anekaṃ vā, bindu vaṭṭati vaṭṭakaṃ.</p>
              <p>1629.</p>
              <p>Ādinnepi anādinna-saññino vimatissa ca;</p>
              <p>Dukkaṭaṃ muninā vuttaṃ, anāpatti pakāsitā.</p>
              <p>1630.</p>
              <p>Kappe naṭṭhepi vā saddhiṃ, tena saṃsibbitesu vā;</p>
              <p>Kriyākriyamidaṃ vuttaṃ, samuṭṭhāneḷakūpamaṃ.</p>
              <p>Dubbaṇṇakaraṇakathā.</p>
              <p>1631.</p>
              <p>Vikappanā duve vuttā, sammukhāsammukhātipi;</p>
              <p>Sammukhāya vikappento, bhikkhussekassa santike.</p>
              <p>1632.</p>
              <p>Ekattaṃ ^a^M0.0151^ea^^a^V0.0132^ea^ bahubhāvaṃ vā, dūrasantikatampi vā;</p>
              <p>Cīvarānaṃ tu jānitvā, yathāvacanayogato.</p>
              <p>1633.</p>
              <p>‘‘Imāhaṃ cīvaraṃ tuyhaṃ, vikappemī’’ti niddise;</p>
              <p>Kappatettāvatā kāmaṃ, nidhetuṃ, na ca kappati.</p>
              <p>1634.</p>
              <p>Paribhogādikaṃ tena, apaccuddhaṭato pana;</p>
              <p>Tena paccuddhaṭeyeva, paribhogādi vaṭṭati.</p>
              <p>1635.</p>
              <p>‘‘Santakaṃ pana mayhaṃ tvaṃ, paribhuñja pariccaja;</p>
              <p>Yathāpaccayaṃ karohī’’ti, vutte paccuddhaṭaṃ siyā.</p>
              <p>1636.</p>
              <p>Aparā sammukhā vuttā, bhikkhussekassa santike;</p>
              <p>Yassa kassaci nāmaṃ tu, gahetvā sahadhamminaṃ.</p>
              <p>1637.</p>
              <p>‘‘Imāhaṃ cīvaraṃ tissa- bhikkhuno, tissatheriyā;</p>
              <p>Vikappemī’’ti vattabbaṃ, vattabbaṃ puna tenapi.</p>
              <p>1638.</p>
              <p>‘‘Tissassa bhikkhuno vā tvaṃ, tassā tissāya theriyā;</p>
              <p>Santakaṃ paribhuñjāhi, vissajjehī’’ti vā tathā.</p>
              <p>1639.</p>
              <p>Tato pabhuti sabbampi, paribhogādi vaṭṭati;</p>
              <p>Evaṃ parammukhāyāpi, vattabbaṃ ekasantike.</p>
              <p>1640.</p>
              <p>‘‘Imāhaṃ cīvaraṃ tuyhaṃ, vikappatthāya dammi’’ti;</p>
              <p>Puna tenapi vattabbaṃ, ‘‘ko te mitto’’ti bhikkhunā.</p>
              <p>1641.</p>
              <p>Itarenapi vattabbaṃ, ‘‘tisso tissā’’ti vā puna;</p>
              <p>Vattabbaṃ bhikkhunā tena, ‘‘idaṃ tissassa santakaṃ.</p>
              <p>1642.</p>
              <p>Tissāya theriyā vā tvaṃ, santakaṃ paribhuñja vā;</p>
              <p>Vissajjehī’’ti vā vutte, hoti paccuddhaṭaṃ puna.</p>
              <p>1643.</p>
              <p>Iccetāsu pana dvīsu, yāya kāyaci cīvaraṃ;</p>
              <p>Vikappetvā sadhammesu, yassa kassaci pañcasu.</p>
              <p>1644.</p>
              <p>Apaccuddhārakaṃ vāpi, avissāsena tassa vā;</p>
              <p>Yena taṃ vinayaṃ kammaṃ, kataṃ panidha bhikkhunā.</p>
              <p>1645.</p>
              <p>Cīvaraṃ ^a^M0.0152^ea^ paribhuñjeyya, hoti pācitti bhikkhuno;</p>
              <p>Tañcevādhiṭṭhahantassa, vissajjantassa dukkaṭaṃ.</p>
              <p>1646.</p>
              <p>Paccuddhārakavatthesu ^a^V0.0133^ea^, apaccuddhārasaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1647.</p>
              <p>Paccuddhāraṇasaññissa, vissāsā paribhuñjato;</p>
              <p>Anāpatti samuṭṭhānaṃ, kathinenādinā samaṃ.</p>
              <p>Vikappanakathā.</p>
              <p>1648.</p>
              <p>Adhiṭṭhānupagaṃ pattaṃ, cīvaraṃ vāpi tādisaṃ;</p>
              <p>Tathā sūcigharaṃ kāya-bandhanaṃ vā nisīdanaṃ.</p>
              <p>1649.</p>
              <p>Apanetvā nidhentassa, hasāpekkhassa kevalaṃ;</p>
              <p>Hoti pācittiyaṃ aññaṃ, āṇāpentassa dukkaṭaṃ.</p>
              <p>1650.</p>
              <p>Tenāpanihite tassa, pācittiṃ paridīpaye;</p>
              <p>Vuttaṃ anupasampanna-santake tikadukkaṭaṃ.</p>
              <p>1651.</p>
              <p>Vinā vuttappakārāni, pattādīni tato pana;</p>
              <p>Aññaṃ apanidhentassa, hoti āpatti dukkaṭaṃ.</p>
              <p>1652.</p>
              <p>Sabbesvanupasampanna-santakesupi dukkaṭaṃ;</p>
              <p>Dunnikkhittamanāpatti, paṭisāmayato pana.</p>
              <p>1653.</p>
              <p>Tathā ‘‘dhammakathaṃ katvā, dassāmī’’ti nidheti ce;</p>
              <p>Avihesetukāmassa, akīḷassādikammino.</p>
              <p>1654.</p>
              <p>Samuṭṭhānādayo tulyā, dutiyantimavatthunā;</p>
              <p>Idaṃ akusaleneva, sacittañca tivedanaṃ.</p>
              <p>Cīvarāpanidhānakathā.</p>
              <p>Surāpānavaggo chaṭṭho.</p>
              <p>1655.</p>
              <p>Tiracchānagataṃ ^a^M0.0153^ea^ pāṇaṃ, mahantaṃ khuddakampi vā;</p>
              <p>Hoti pācittiyāpatti, mārentassassa bhikkhuno.</p>
              <p>1656.</p>
              <p>Appāṇe pāṇasaññissa, vimatissubhayattha ca;</p>
              <p>Dukkaṭaṃ tu anāpatti, asañcicca ajānato.</p>
              <p>1657.</p>
              <p>Na ^a^V0.0134^ea^ ca māretukāmassa, tathā ummattakādino;</p>
              <p>Samuṭṭhānādayo tulyā, tatiyantimavatthunā.</p>
              <p>Sañciccapāṇakathā.</p>
              <p>1658.</p>
              <p>Sappāṇakaṃ jalaṃ jānaṃ, pācitti paribhuñjato;</p>
              <p>Payogabahutāyassa, pācittibahutā siyā.</p>
              <p>1659.</p>
              <p>Ekeneva payogena, avicchijja sace pana;</p>
              <p>Pivato pattapūrampi, ekaṃ pācittiyaṃ siyā.</p>
              <p>1660.</p>
              <p>Tādisenudakenassa, āviñchitvāna sāmisaṃ;</p>
              <p>Dhovato pana pattaṃ vā, nibbāpentassa yāguyo.</p>
              <p>1661.</p>
              <p>Hatthena taṃ uḷuṅkena, gahetvā nhāyatopi vā;</p>
              <p>Payoge ca payoge ca, pācitti paridīpitā.</p>
              <p>1662.</p>
              <p>Appāṇakepi sappāṇa-saññissa ubhayatthapi;</p>
              <p>Vimatissāpi bhikkhussa, hoti āpatti dukkaṭaṃ.</p>
              <p>1663.</p>
              <p>Sappāṇepi ca appāṇe, appāṇamiti saññino;</p>
              <p>Na doso ‘‘paribhogena, na marantī’’ti jānato.</p>
              <p>1664.</p>
              <p>Patanaṃ salabhādīnaṃ, ñatvā suddhena cetasā;</p>
              <p>Padīpujjalanañcettha, ñatvā sappāṇabhāvataṃ.</p>
              <p>1665.</p>
              <p>Bhuñjato jalasaññāya, ñeyyā paṇṇattivajjatā;</p>
              <p>Siñcane siñcanaṃ vuttaṃ, paribhoge idaṃ pana.</p>
              <p>1666.</p>
              <p>Ayameva ^a^M0.0154^ea^ visesoti, tassa ceva panassa ca;</p>
              <p>Adinnādānatulyāva, samuṭṭhānādayo nayā.</p>
              <p>Sappāṇakakathā.</p>
              <p>1667.</p>
              <p>Nihataṃ tu yathādhammaṃ, kiccādhikaraṇaṃ puna;</p>
              <p>Nihātabbanti pācitti, ukkoṭentassa bhikkhuno.</p>
              <p>1668.</p>
              <p>‘‘Akataṃ dukkataṃ kammaṃ, kātabbaṃ punadevi’’ti;</p>
              <p>Vadatā pana taṃ kammaṃ, uccāletuṃ na vaṭṭati.</p>
              <p>1669.</p>
              <p>Sace ^a^V0.0135^ea^ vippakate kamme, paṭikkosati taṃ puna;</p>
              <p>Saññāpetvāva kātabbaṃ, na kātabbaṃ panaññathā.</p>
              <p>1670.</p>
              <p>Adhamme pana kammasmiṃ, dhammakammanti saññino;</p>
              <p>Vimatissubhayatthāpi, hoti āpatti dukkaṭaṃ.</p>
              <p>1671.</p>
              <p>‘‘Adhammena ca vaggena, na ca kammārahassa vā;</p>
              <p>Kata’’nti jānato natthi, doso ukkoṭane pana.</p>
              <p>1672.</p>
              <p>Tathā ummattakādīna-manāpatti pakāsitā;</p>
              <p>Omasavādatulyāva, samuṭṭhānādayo nayā.</p>
              <p>Ukkoṭanakathā.</p>
              <p>1673.</p>
              <p>Saṅghādisesaṃ duṭṭhullaṃ, āpattiṃ bhikkhuno pana;</p>
              <p>Ñatvā chādayato tassa, pācitti pariyāputā.</p>
              <p>1674.</p>
              <p>Nikkhipitvā dhuraṃ tassa, paṭicchādanahetukaṃ;</p>
              <p>Āroceti sacaññassa, sopi aññassa vāti hi.</p>
              <p>1675.</p>
              <p>Evaṃ satampi bhikkhūnaṃ, sahassampi ca tāva taṃ;</p>
              <p>Āpajjateva āpattiṃ, yāva koṭi na chijjati.</p>
              <p>1676.</p>
              <p>Mūlenārocitasseva ^a^M0.0155^ea^, dutiyassa pakāsite;</p>
              <p>Tatiyena nivattitvā, koṭi chinnāti vuccati.</p>
              <p>1677.</p>
              <p>Duṭṭhullāya ca duṭṭhalla-saññī pācittiyaṃ phuse;</p>
              <p>Itaresu pana dvīsu, dukkaṭaṃ paridīpitaṃ.</p>
              <p>1678.</p>
              <p>Aduṭṭhullāya sabbattha, niddiṭṭhaṃ tikadukkaṭaṃ;</p>
              <p>Sabbatthānupasampanna-vāresupi ca dukkaṭaṃ.</p>
              <p>1679.</p>
              <p>‘‘Saṅghassa bhedanādīni, bhavissantī’’ti vā pana;</p>
              <p>Na ca chādetukāmo vā, sabhāgaṃ vā na passati.</p>
              <p>1680.</p>
              <p>‘‘Paññāyissati kammena, sakenāyanti kakkhaḷo’’;</p>
              <p>Anāroceti ce doso, natthi ummattakādino.</p>
              <p>1681.</p>
              <p>Dhuranikkhepatulyāva, samuṭṭhānādayo nayā;</p>
              <p>Kāyakammaṃ vacīkammaṃ, akriyaṃ dukkhavedanaṃ.</p>
              <p>Duṭṭhullakathā.</p>
              <p>1682.</p>
              <p>Ūnavīsativassaṃ ^a^V0.0136^ea^ yo, kareyya upasampadaṃ;</p>
              <p>Tassa pācittiyaṃ hoti, sesānaṃ hoti dukkaṭaṃ.</p>
              <p>1683.</p>
              <p>Upasampādito ceso, jānatā vā ajānatā;</p>
              <p>Hotevānupasampanno, kātabbo punareva so.</p>
              <p>1684.</p>
              <p>Dasavassaccayenassa, upajjhāyassa ce sato;</p>
              <p>Upasampādane doso, aññesaṃ natthi kocipi.</p>
              <p>1685.</p>
              <p>Muñcitvā pana taṃ bhikkhuṃ, gaṇo ce paripūrati;</p>
              <p>Honti te sūpasampannā, na doso koci vijjati.</p>
              <p>1686.</p>
              <p>Upajjhāyo sace hutvā, gaṇaṃ ācariyampi vā;</p>
              <p>Pariyesati pattaṃ vā, sammannati ca māḷakaṃ.</p>
              <p>1687.</p>
              <p>‘‘Upasampādayissāmi’’ ^a^M0.0156^ea^, iti sabbesu tassa hi;</p>
              <p>Ñattiyā ca tathā dvīsu, kammavācāsu dukkaṭaṃ.</p>
              <p>1688.</p>
              <p>Kammavācāya osāne, pācitti paridīpitā;</p>
              <p>Ūnavīsatisaññissa, paripuṇṇepi puggale.</p>
              <p>1689.</p>
              <p>Vimatissubhayatthāpi, hoti āpatti dukkaṭaṃ;</p>
              <p>Paripuṇṇoti saññissa, ubhayattha na dosatā.</p>
              <p>1690.</p>
              <p>Tathā ummattakassāpi, ādikammikabhikkhuno;</p>
              <p>Adinnādānatulyāva, samuṭṭhānādayo nayā.</p>
              <p>Ūnavīsatikathā.</p>
              <p>1691.</p>
              <p>Theyyasatthena jānanto, saṃvidhāya sace pana;</p>
              <p>Maggaṃ gacchati saddhiṃ yo, tassa pācittiyaṃ siyā.</p>
              <p>1692.</p>
              <p>Gamane saṃvidhāne ca, vattabbo yo vinicchayo;</p>
              <p>So ca ^b^bhikkhunivaggasmiṃ,^eb^ vuttattā na ca uddhaṭo.</p>
              <p>1693.</p>
              <p>Maggāṭavivisaṅkete, yathāvatthukameva tu;</p>
              <p>Tesvasaṃvidahantesu, sayaṃ vidahatopi ca.</p>
              <p>1694.</p>
              <p>Tathevātheyyasatthepi, theyyasatthanti saññino;</p>
              <p>Vimatissubhayatthāpi, hoti āpatti dukkaṭaṃ.</p>
              <p>1695.</p>
              <p>Atheyyasatthasaññissa ^a^V0.0137^ea^, asaṃvidahatopi ca;</p>
              <p>Āpadāsu anāpatti, visaṅkete ca kālike.</p>
              <p>1696.</p>
              <p>Theyyasatthasamuṭṭhānaṃ, kathitaṃ kāyacittato;</p>
              <p>Kāyavācācittato ca, ticittañca tivedanaṃ.</p>
              <p>Theyyasatthakathā.</p>
              <p>1697.</p>
              <p>Hoti ^a^M0.0157^ea^ bhikkhuniyā saddhiṃ, saṃvidhānena sattamaṃ;</p>
              <p>Samuṭṭhānādinā tulyaṃ, viseso natthi kocipi.</p>
              <p>Saṃvidhānakathā.</p>
              <p>1698.</p>
              <p>Kammaṃ kileso pāko ca, upavādo atikkamo;</p>
              <p>Antarāyakarā ete, pañca dhammā pakāsitā.</p>
              <p>1699.</p>
              <p>‘‘Anantarāyikā ete, yathā honti tathā ahaṃ;</p>
              <p>Desitaṃ muninā dhamma-mājānāmī’’ti yo vade.</p>
              <p>1700.</p>
              <p>Tikkhattuṃ tehi vattabbo, ye passanti suṇanti ca;</p>
              <p>‘‘Mā hevaṃ avacāyasmā’’, iti bhikkhūhi so pana.</p>
              <p>1701.</p>
              <p>Dukkaṭaṃ avadantassa, taṃ anissajatopi ca;</p>
              <p>Ñattiyā ca tathā dvīhi, kammavācāhi dukkaṭaṃ.</p>
              <p>1702.</p>
              <p>Kammavācāya osāne, pācitti paridīpitā;</p>
              <p>Tikapācittiyaṃ vuttaṃ, adhamme tikadukkaṭaṃ.</p>
              <p>1703.</p>
              <p>Nāpattākatakammassa, paṭinissajatopi ca;</p>
              <p>Samuṭṭhānādayo sabbe, vuttā samanubhāsane</p>
              <p>Ariṭṭhakathā.</p>
              <p>1704.</p>
              <p>Ñatvākatānudhammena, tathāvādikabhikkhunā;</p>
              <p>Saṃvaseyya ca bhuñjeyya, pācitti saha seyya vā.</p>
              <p>1705.</p>
              <p>Uposathādikaṃ kammaṃ, karoto saha tena hi;</p>
              <p>Kammassa pariyosāne, tassa pācittiyaṃ siyā.</p>
              <p>1706.</p>
              <p>Ekeneva ^a^V0.0138^ea^ payogena, gaṇhato āmisaṃ bahuṃ;</p>
              <p>Dadatopi tathā ekaṃ, bahūni ca bahūsvapi.</p>
              <p>1707.</p>
              <p>Ukkhittake ^a^M0.0158^ea^ nipannasmiṃ, itaro seti ce pana;</p>
              <p>Itarasmiṃ nipanne vā, paro seti ubhopi vā.</p>
              <p>1708.</p>
              <p>Nipajjanapayogānaṃ, vasenāpattiyo siyuṃ;</p>
              <p>Ekanānūpacāresu, ekacchanne vinicchayo.</p>
              <p>1709.</p>
              <p>Anukkhittepi ukkhitta-saññino pana bhikkhuno;</p>
              <p>Vimatissubhayatthāpi, dukkaṭaṃ paridīpitaṃ.</p>
              <p>1710.</p>
              <p>Anāpattubhayatthāpi, anukkhittakasaññino;</p>
              <p>Nissaṭṭhoti ca taṃ diṭṭhiṃ, saññissosāritoti ca.</p>
              <p>1711.</p>
              <p>Tathā ummattakādīnaṃ, idaṃ paṇṇattivajjakaṃ;</p>
              <p>Adinnādānatulyāva, samuṭṭhānādayo nayā.</p>
              <p>Ukkhittakathā.</p>
              <p>1712.</p>
              <p>Tathā vināsitaṃ jānaṃ, upalāpeyya tena vā;</p>
              <p>Upaṭṭhāpeyya pācitti, saṃbhuñjeyya vaseyya vā.</p>
              <p>1713.</p>
              <p>Saṃvāsena ca liṅgena, daṇḍakammena nāsanā;</p>
              <p>Tisso ettha adhippetā, daṇḍakammena nāsanā.</p>
              <p>1714.</p>
              <p>Sambhogā sahaseyyā ca, anantarasamā matā;</p>
              <p>Tattha vuttanayeneva, veditabbo vinicchayo.</p>
              <p>1715.</p>
              <p>Samuṭṭhānādayo sabbe, ariṭṭhena samā matā;</p>
              <p>Na hettha kiñci vattabbaṃ, sabbaṃ uttānamevidaṃ.</p>
              <p>Kaṇṭakakathā.</p>
              <p>Sappāṇakavaggo sattamo.</p>
              <p>1716.</p>
              <p>Vuccamāno ^a^M0.0159^ea^ hi bhikkhūhi, bhikkhu sikkhāpadena yo;</p>
              <p>‘‘Sikkhāpade panetasmiṃ, na sikkhissāmi tāvahaṃ.</p>
              <p>1717.</p>
              <p>Yāva ^a^V0.0139^ea^ nāññaṃ viyattañca, pakataññuṃ bahussutaṃ;</p>
              <p>Pucchāmī’’ti bhaṇantassa, tassa pācittiyaṃ siyā.</p>
              <p>1718.</p>
              <p>Satthunānupasampanne, dīpitaṃ tikadukkaṭaṃ;</p>
              <p>Na sallekhāyidaṃ hoti, vuccamānassubhohipi.</p>
              <p>1719.</p>
              <p>Apaññattena tassevaṃ, vadato hoti dukkaṭaṃ;</p>
              <p>Na dosummattakādīnaṃ, ‘‘sikkhissāmī’’ti bhāsato.</p>
              <p>Sahadhammikakathā.</p>
              <p>1720.</p>
              <p>Uddiṭṭhehi kimetehi, kukkuccādinidānato;</p>
              <p>Hoti pācittiyāpatti, sikkhāpadavivaṇṇane.</p>
              <p>1721.</p>
              <p>Tikapācittiyaṃ vuttaṃ, tatheva tikadukkaṭaṃ;</p>
              <p>Vivaṇṇenupasampanna-santike taṃ sace pana.</p>
              <p>1722.</p>
              <p>Dukkaṭaṃ panubhinnampi, aññadhammavivaṇṇane;</p>
              <p>Navivaṇṇetukāmassa, ‘‘suttantaṃ pariyāpuṇa.</p>
              <p>1723.</p>
              <p>Vinayaṃ pana pacchāpi, handa pariyāpuṇissasi’’;</p>
              <p>Iccevaṃ tu vadantassa, tathā ummattakādino.</p>
              <p>1724.</p>
              <p>Anāpattīti ñātabbaṃ, samuṭṭhānādayo nayā;</p>
              <p>Anantarassimassāpi, omasavādasādisā.</p>
              <p>Vilekhanakathā.</p>
              <p>1725.</p>
              <p>Aññāṇena panāpatti, mokkho nevassa vijjati;</p>
              <p>Kāretabbo tathā bhikkhu, yathā dhammo ṭhito pana.</p>
              <p>1726.</p>
              <p>Tassāropaniyo ^a^M0.0160^ea^ moho, uttarimpi hi bhikkhuno;</p>
              <p>Dutiyeneva kammena, ninditvā tañhi puggalaṃ.</p>
              <p>1727.</p>
              <p>Evaṃ āropite mohe, yadi moheti yo pana;</p>
              <p>Tasmiṃ mohanake vuttā, pācitti pana puggale.</p>
              <p>1728.</p>
              <p>Adhamme pana kammasmiṃ, dīpitaṃ tikadukkaṭaṃ;</p>
              <p>Tathānāropite mohe, dukkaṭaṃ parikittitaṃ.</p>
              <p>1729.</p>
              <p>Na ^a^V0.0140^ea^ ca mohetukāmassa, vitthārenāsutassapi;</p>
              <p>Ūnake dvattikkhattuṃ vā, vitthārenāsutassa ca.</p>
              <p>1730.</p>
              <p>Anāpattīti viññeyyaṃ, tathā ummattakādino;</p>
              <p>Samuṭṭhānādayo sabbe, anantarasamā matā.</p>
              <p>Mohanakathā.</p>
              <p>1731.</p>
              <p>Kuddho deti pahāraṃ ce, tassa pācittiyaṃ siyā;</p>
              <p>Sampaharitukāmena, pahāre bhikkhuno pana.</p>
              <p>1732.</p>
              <p>Dinne bhijjatu sīsaṃ vā, pādo vā paribhijjatu;</p>
              <p>So ce maratu vā, mā vā, pācitti paridīpitā.</p>
              <p>1733.</p>
              <p>Virūpakaraṇāpekkho, ‘‘iccāyaṃ na virocati’’;</p>
              <p>Kaṇṇaṃ vā tassa nāsaṃ vā, yadi chindati dukkaṭaṃ.</p>
              <p>1734.</p>
              <p>Tathevānupasampanne, itthiyā purisassa vā;</p>
              <p>Tiracchānagatassāpi, pahāraṃ deti dukkaṭaṃ.</p>
              <p>1735.</p>
              <p>Sace paharatitthiñca, bhikkhu rattena cetasā;</p>
              <p>Garukā tassa āpatti, viniddiṭṭhā mahesinā.</p>
              <p>1736.</p>
              <p>Pahāraṃ deti mokkhādhi-ppāyo doso na vijjati;</p>
              <p>Kāyena kāyabaddhena, tathā nissaggiyena vā.</p>
              <p>1737.</p>
              <p>Passitvā ^a^M0.0161^ea^ antarāmagge, coraṃ paccatthikampi vā;</p>
              <p>Heṭhetukāmamāyantaṃ, ‘‘mā idhāgacchupāsaka’’.</p>
              <p>1738.</p>
              <p>Iti vatvā panāyantaṃ, ‘‘gaccha re’’ti ca muggaraṃ;</p>
              <p>Satthaṃ vāpi gahetvā vā, paharitvā tu yāti ce.</p>
              <p>1739.</p>
              <p>Anāpatti sace tena, pahārena matepi ca;</p>
              <p>Eseva ca nayo vutto, dhuttavāḷamigesupi.</p>
              <p>1740.</p>
              <p>Tikapācittiyaṃ vuttaṃ, sese ca tikadukkaṭaṃ;</p>
              <p>Kāyacittasamuṭṭhānaṃ, sacittaṃ dukkhavedanaṃ.</p>
              <p>Pahārakathā.</p>
              <p>1741.</p>
              <p>Kāyaṃ ^a^V0.0141^ea^ vā kāyabaddhaṃ vā, uccāreyya sace pana;</p>
              <p>Hoti pācittiyāpatti, tassuggiraṇapaccayā.</p>
              <p>1742.</p>
              <p>Uggiritvā viraddho so, pahāraṃ deti ce pana;</p>
              <p>Asampaharitukāmena, dinnattā dukkaṭaṃ siyā.</p>
              <p>1743.</p>
              <p>Sace tena pahārena, pahaṭassa ca bhikkhuno;</p>
              <p>Hatthādīsupi yaṃ kiñci, aṅgaṃ bhijjati dukkaṭaṃ.</p>
              <p>1744.</p>
              <p>Seso anantare vutta-nayena vinayaññunā;</p>
              <p>Samuṭṭhānādinā saddhiṃ, veditabbo vinicchayo.</p>
              <p>Talasattikathā.</p>
              <p>1745.</p>
              <p>Amūlakena saṅghādi-sesena pana bhikkhu yo;</p>
              <p>Codāpeyyapi codeyya, tassa pācittiyaṃ siyā.</p>
              <p>1746.</p>
              <p>Tikapācittiyaṃ tattha, diṭṭhācāravipattiyā;</p>
              <p>Codato dukkaṭāpatti, sese ca tikadukkaṭaṃ.</p>
              <p>1747.</p>
              <p>Tathāsaññissanāpatti ^a^M0.0162^ea^, tathā ummattakādino;</p>
              <p>Omasavādatulyāva, samuṭṭhānādayo nayā.</p>
              <p>Amūlakakathā.</p>
              <p>1748.</p>
              <p>Sañcicca pana kukkuccaṃ, uppādentassa bhikkhuno;</p>
              <p>‘‘Ūnavīsativasso tvaṃ, maññe’’ iccevamādinā.</p>
              <p>1749.</p>
              <p>Hoti vācāya vācāya, pācitti pana bhikkhuno;</p>
              <p>Tathārūpe panaññasmiṃ, sace asati paccaye.</p>
              <p>1750.</p>
              <p>Tikapācittiyaṃ vuttaṃ, sese ca tikadukkaṭaṃ;</p>
              <p>Nauppādetukāmassa, kukkuccaṃ natthi vajjatā.</p>
              <p>1751.</p>
              <p>‘‘Hitesitāyahaṃ maññe, nisinnaṃ itthiyā saha;</p>
              <p>Vikāle ca tayā bhuttaṃ, mā eva’’nti ca bhāsato.</p>
              <p>1752.</p>
              <p>Tathā ummattakādīna-manāpatti pakāsitā;</p>
              <p>Samuṭṭhānādayo sabbe, anantarasamā matā.</p>
              <p>Sañciccakathā.</p>
              <p>1753.</p>
              <p>Sace ^a^V0.0142^ea^ bhaṇḍanajātānaṃ, bhikkhūnaṃ pana bhikkhu yo;</p>
              <p>Tiṭṭheyyupassutiṃ sotuṃ, tassa pācittiyaṃ siyā.</p>
              <p>1754.</p>
              <p>‘‘Yaṃ ime tu bhaṇissanti, taṃ sossāmī’’ti gacchato;</p>
              <p>Codetukāmatāyassa, dukkaṭaṃ tu pade pade.</p>
              <p>1755.</p>
              <p>Purato gacchato sotuṃ, ohīyantassa dukkaṭaṃ;</p>
              <p>Gacchato turitaṃ vāpi, ayameva vinicchayo.</p>
              <p>1756.</p>
              <p>Ṭhitokāsaṃ panāgantvā, yadi mantenti attano;</p>
              <p>Ukkāsitvāpi vā ettha, ñāpetabbamahanti vā.</p>
              <p>1757.</p>
              <p>Tassevamakarontassa ^a^M0.0163^ea^, pācitti savane siyā;</p>
              <p>Tikapācittiyaṃ vuttaṃ, sese ca tikadukkaṭaṃ.</p>
              <p>1758.</p>
              <p>‘‘Imesaṃ vacanaṃ sutvā, oramissa’’nti gacchato;</p>
              <p>Tathā ummattakādīna-manāpatti pakāsitā.</p>
              <p>1759.</p>
              <p>Theyyasatthasamuṭṭhānaṃ, idaṃ hoti kriyākriyaṃ;</p>
              <p>Kāyakammaṃ vacīkammaṃ, sadosaṃ dukkhavedanaṃ.</p>
              <p>Upassutikathā.</p>
              <p>1760.</p>
              <p>Dhammikānaṃ tu kammānaṃ, chandaṃ datvā sace pana;</p>
              <p>Pacchā khīyati pācitti, vācato vācato siyā.</p>
              <p>1761.</p>
              <p>Adhamme pana kammasmiṃ, dhammakammanti saññino;</p>
              <p>Vimatissubhayatthāpi, hoti āpatti dukkaṭaṃ.</p>
              <p>1762.</p>
              <p>‘‘Adhammena ca vaggena, tathākammārahassa ca;</p>
              <p>Ime kammaṃ karontī’’ti, ñatvā khīyati tassa ca.</p>
              <p>1763.</p>
              <p>Tathā ummattakādīna-manāpatti pakāsitā;</p>
              <p>Amūlakasamānāva, samuṭṭhānādayo nayā.</p>
              <p>Kammapaṭibāhanakathā.</p>
              <p>1764.</p>
              <p>Yāva ārocitaṃ vatthu, avinicchitameva vā;</p>
              <p>Ṭhapitā ñatti vā niṭṭhaṃ, kammavācā na gacchati.</p>
              <p>1765.</p>
              <p>Etasmiṃ ^a^V0.0143^ea^ antare kammaṃ, kopetuṃ parisāya hi;</p>
              <p>Hatthapāsaṃ jahantassa, hoti āpatti dukkaṭaṃ.</p>
              <p>1766.</p>
              <p>Adatvā jahite chandaṃ, tassa pācittiyaṃ siyā;</p>
              <p>Dhammakamme adhamme ca, vimatissa ca dukkaṭaṃ.</p>
              <p>1767.</p>
              <p>Adhammepi ^a^M0.0164^ea^ ca kammasmiṃ, dhammakammanti saññino;</p>
              <p>‘‘Saṅghassa bhaṇḍanādīni, bhavissantī’’ti saññino.</p>
              <p>1768.</p>
              <p>Gilāno vā gilānassa, karaṇīye na dosatā;</p>
              <p>Na ca kopetukāmassa, kammaṃ passāvanādinā.</p>
              <p>1769.</p>
              <p>Pīḷitassāgamissāmi, iccevaṃ gacchatopi vā;</p>
              <p>Samaṃ samanubhāsena, samuṭṭhānaṃ kriyākriyaṃ.</p>
              <p>Chandaṃ adatvā gamanakathā.</p>
              <p>1770.</p>
              <p>Samaggena ca saṅghena, saddhiṃ datvāna cīvaraṃ;</p>
              <p>Sammatassa hi bhikkhussa, pacchā khīyati yo pana.</p>
              <p>1771.</p>
              <p>Tassa vācāya vācāya, pācitti paridīpitā;</p>
              <p>Tikapācittiyaṃ dhamma- kamme vuttaṃ tu cīvaraṃ.</p>
              <p>1772.</p>
              <p>Ṭhapetvāññaparikkhāraṃ, datvā khīyati dukkaṭaṃ;</p>
              <p>Saṅghenāsammatassāpi, cīvaraṃ aññameva vā.</p>
              <p>1773.</p>
              <p>Tathevānupasampanne, sabbatthāpi ca dukkaṭaṃ;</p>
              <p>Chandādīnaṃ vaseneva, karontañca sabhāvato.</p>
              <p>1774.</p>
              <p>Khīyantassa anāpatti, tathā ummattakādino;</p>
              <p>Amūlakasamā ñeyyā, samuṭṭhānādayo nayā.</p>
              <p>Dubbalakathā.</p>
              <p>1775.</p>
              <p>Idaṃ tiṃsakakaṇḍasmiṃ, antimena ca sabbathā;</p>
              <p>Tulyaṃ dvādasamaṃ sabbaṃ, ayameva visesatā.</p>
              <p>1776.</p>
              <p>Tattha ^a^M0.0165^ea^ nissaggiyaṃ vuttaṃ, attano pariṇāmanā;</p>
              <p>Idha suddhikapācitti, puggale pariṇāmanā.</p>
              <p>Pariṇāmanakathā.</p>
              <p>Sahadhammikavaggo aṭṭhamo.</p>
              <p>1777.</p>
              <p>Anikkhante ^a^V0.0144^ea^ ce rājasmiṃ, anikkhantāya deviyā;</p>
              <p>Sayanīyagharā tassa, ummāraṃ yo atikkame.</p>
              <p>1778.</p>
              <p>Dukkaṭaṃ paṭhame pāde, pācitti dutiye siyā;</p>
              <p>Deviyā vāpi rañño vā, sace na viditāgamo.</p>
              <p>1779.</p>
              <p>Paṭisaṃvidite neva-paṭisaṃviditasaññino;</p>
              <p>Tattha vematikassāpi, dukkaṭaṃ paridīpitaṃ.</p>
              <p>1780.</p>
              <p>Paṭisaṃviditasaññissa, neva ca khattiyassa vā;</p>
              <p>Na khattiyābhisekena, abhisittassa vā pana.</p>
              <p>1781.</p>
              <p>Ubhosubhinnamaññasmiṃ, nikkhante visatopi vā;</p>
              <p>Na dosummattakādīnaṃ, kathinena kriyākriyaṃ.</p>
              <p>Antepurakathā.</p>
              <p>1782.</p>
              <p>Rajataṃ jātarūpaṃ vā, uggaṇhantassa attano;</p>
              <p>Tassa nissaggiyāpatti, uggaṇhāpayatopi vā.</p>
              <p>1783.</p>
              <p>Gaṇapuggalasaṅghānaṃ, navakammassa cetiye;</p>
              <p>Uggaṇhāpayato hoti, dukkaṭaṃ gaṇhatopi vā.</p>
              <p>1784.</p>
              <p>Avasesañca muttādi-ratanaṃ attanopi vā;</p>
              <p>Saṅghādīnampi atthāya, uggaṇhantassa dukkaṭaṃ.</p>
              <p>1785.</p>
              <p>Sace ^a^M0.0166^ea^ kappiyavatthuṃ vā, vatthuṃ vāpi akappiyaṃ;</p>
              <p>Tālapaṇṇampi vā hotu, mātukaṇṇapilandhanaṃ.</p>
              <p>1786.</p>
              <p>Bhaṇḍāgārikasīsena, yaṃ kiñci gihisantakaṃ;</p>
              <p>Tassa pācittiyāpatti, paṭisāmayato pana.</p>
              <p>1787.</p>
              <p>‘‘Idaṃ ṭhapetvā dehī’’ti, vuttena pana kenaci;</p>
              <p>‘‘Na vaṭṭatī’’ti vatvā taṃ, na nidhetabbameva tu.</p>
              <p>1788.</p>
              <p>‘‘Ṭhapehī’’ti ca pātetvā, sace gacchati puggalo;</p>
              <p>Palibodho hi nāmeso, ṭhapetuṃ pana vaṭṭati.</p>
              <p>1789.</p>
              <p>Anuññāte panaṭṭhāne, uggahetvā anādarā;</p>
              <p>Sammā anikkhipantassa, hoti āpatti dukkaṭaṃ.</p>
              <p>1790.</p>
              <p>Anuññāte ^a^V0.0145^ea^ panaṭṭhāne, gahetvā ratanaṃ pana;</p>
              <p>Nikkhipantassa vā sammā, bhaṇḍaṃ ratanasammataṃ.</p>
              <p>1791.</p>
              <p>Gaṇhantassa ca vissāsaṃ, tāvakālikameva ca;</p>
              <p>Na dosummattakādīnaṃ, sañcarittasamodayaṃ.</p>
              <p>Ratanakathā.</p>
              <p>1792.</p>
              <p>Majjhaṇhasamayā uddhaṃ, aruṇuggamato pure;</p>
              <p>Etasmiṃ antare kālo, vikāloti pavuccati.</p>
              <p>1793.</p>
              <p>Santaṃ bhikkhumanāpucchā, vikāle paccayaṃ vinā;</p>
              <p>Parikkhittassa gāmassa, parikkhepokkame pana.</p>
              <p>1794.</p>
              <p>Aparikkhittagāmassa, upacārokkamepi vā;</p>
              <p>Dukkaṭaṃ paṭhame pāde, pācitti dutiye siyā.</p>
              <p>1795.</p>
              <p>Atha sambahulā gāmaṃ, vikāle pavisanti ce;</p>
              <p>Āpucchitvāva gantabbaṃ, aññamaññaṃ na caññathā.</p>
              <p>1796.</p>
              <p>Gacchanti ^a^M0.0167^ea^ ce tato aññaṃ, tato aññanti vaṭṭati;</p>
              <p>Puna āpucchane kiccaṃ, natthi gāmasatepi ca.</p>
              <p>1797.</p>
              <p>Passambhetvāna ussāhaṃ, vihāratthāya niggatā;</p>
              <p>Pavisanti sace aññaṃ, pucchitabbaṃ tu antarā.</p>
              <p>1798.</p>
              <p>Katvā kulaghare bhatta- kiccaṃ aññattha vā pana;</p>
              <p>Sace caritukāmo yo, sappibhikkhāya vā siyā.</p>
              <p>1799.</p>
              <p>Āpucchitvāva gantabbaṃ, passe ce bhikkhu labbhati;</p>
              <p>Asante pana natthīti, gantabbaṃ tu yathāsukhaṃ.</p>
              <p>1800.</p>
              <p>Otaritvā mahāvīthiṃ, bhikkhuṃ yadi ca passati;</p>
              <p>Natthi āpucchane kiccaṃ, caritabbaṃ yathāsukhaṃ.</p>
              <p>1801.</p>
              <p>Gāmamajjhena maggena, gacchantasseva bhikkhuno;</p>
              <p>‘‘Carissāmī’’ti uppanne, telabhikkhāya mānase.</p>
              <p>1802.</p>
              <p>Āpucchitvāva gantabbaṃ, passe ce bhikkhu vijjati;</p>
              <p>Anokkamma carantassa, maggā āpucchanena kiṃ?</p>
              <p>1803.</p>
              <p>Tikapācittiyaṃ ^a^V0.0146^ea^, kāle, vikāloyanti saññino;</p>
              <p>Kāle vematikassāpi, hoti āpatti dukkaṭaṃ.</p>
              <p>1804.</p>
              <p>Āpucchitvāva santaṃ vā, anāpucchā asantakaṃ;</p>
              <p>Kicce accāyike vāpi, pavisantassa bhikkhuno.</p>
              <p>1805.</p>
              <p>Gacchato antarārāmaṃ, bhikkhunīnaṃ upassayaṃ;</p>
              <p>Tathā āsanasālaṃ vā, titthiyānaṃ upassayaṃ.</p>
              <p>1806.</p>
              <p>Siyā gāmena maggo ce, anāpattāpadāsupi;</p>
              <p>Samuṭṭhānādayo sabbe, kathinena samā matā.</p>
              <p>1807.</p>
              <p>Na kevalamanāpucchā, abandhitvā ca bandhanaṃ;</p>
              <p>Apārupitvā saṅghāṭiṃ, gacchatopinavajjatā.</p>
              <p>Vikālagāmappavesanakathā.</p>
              <p>1808.</p>
              <p>Aṭṭhidantamayaṃ ^a^M0.0168^ea^ sūci-gharaṃ vāpi visāṇajaṃ;</p>
              <p>Kārāpane ca karaṇe, bhikkhuno hoti dukkaṭaṃ.</p>
              <p>1809.</p>
              <p>Lābhe bhedanakaṃ tassa, pācittiyamudīritaṃ;</p>
              <p>Aññassatthāya karaṇe, tathā kārāpanepi ca.</p>
              <p>1810.</p>
              <p>Aññena ca kataṃ laddhā, dukkaṭaṃ paribhuñjato;</p>
              <p>Anāpattāraṇike vidhe, gaṇṭhikañjanikāsupi.</p>
              <p>1811.</p>
              <p>Dakapuñchaniyā vāsi-jaṭe ummattakādino;</p>
              <p>Samuṭṭhānādayo nayā, sañcarittasamā matā.</p>
              <p>Sūcigharakathā.</p>
              <p>1812.</p>
              <p>Navaṃ mañcampi pīṭhaṃ vā, kārāpentena bhikkhunā;</p>
              <p>Aṭṭhaṅgulappamāṇena, sugataṅgulato pana.</p>
              <p>1813.</p>
              <p>Kārāpetabbamevaṃ tu, ṭhapetvā heṭṭhimāṭaniṃ;</p>
              <p>Sacchedā tassa pācitti, tamatikkamato siyā.</p>
              <p>1814.</p>
              <p>Aññassatthāya karaṇe, tathā kārāpanepi ca;</p>
              <p>Aññena ca kataṃ laddhā, dukkaṭaṃ paribhuñjato.</p>
              <p>1815.</p>
              <p>Anāpatti ^a^V0.0147^ea^ pamāṇena, karontassappamāṇikaṃ;</p>
              <p>Labhitvā tassa pādesu, chinditvā paribhuñjato.</p>
              <p>1816.</p>
              <p>Neva chinditukāmo ce, nikhaṇitvā pamāṇato;</p>
              <p>Uttānaṃ vāpi aṭṭaṃ vā, bandhitvā paribhuñjato.</p>
              <p>Mañcakathā.</p>
              <p>1817.</p>
              <p>Mañcaṃ vā pana pīṭhaṃ vā, tūlonaddhaṃ kareyya yo;</p>
              <p>Tassuddālanakaṃ vuttaṃ, pācittiyamanītinā.</p>
              <p>1818.</p>
              <p>Anāpatti ^a^M0.0169^ea^ panāyoge, bandhane aṃsabaddhake;</p>
              <p>Bibbohane parissāve, thavikādīsu bhikkhuno.</p>
              <p>1819.</p>
              <p>Aññena ca kataṃ laddhā, uddāletvā nisevato;</p>
              <p>Anantarassimassāpi, sañcarittasamā nayā.</p>
              <p>Tūlonaddhakathā.</p>
              <p>1820.</p>
              <p>Nisīdanaṃ karontena, kātabbaṃ tu pamāṇato;</p>
              <p>Pamāṇātikkame tassa, payoge dukkaṭaṃ siyā.</p>
              <p>1821.</p>
              <p>Paṭilābhena sacchedaṃ, pācittiyamudīritaṃ;</p>
              <p>Dvīsu ṭhānesu phāletvā, tassa tisso dasā siyuṃ.</p>
              <p>1822.</p>
              <p>Anāpatti pamāṇena, karontassa tadūnakaṃ;</p>
              <p>Vitānādiṃ karontassa, sañcarittasamā nayā.</p>
              <p>Nisīdanakathā.</p>
              <p>1823.</p>
              <p>Roge kaṇḍupaṭicchādi, kātabbā hi pamāṇato;</p>
              <p>Pamāṇātikkame tassa, payoge dukkaṭaṃ siyā.</p>
              <p>1824.</p>
              <p>Paṭilābhena sacchedaṃ, pācittiyamudīritaṃ;</p>
              <p>Anāpattinayopettha, anantarasamo mato.</p>
              <p>Kaṇḍupaṭicchādikathā.</p>
              <p>1825.</p>
              <p>Pamāṇeneva ^a^V0.0148^ea^ kātabbā, tathā vassikasāṭikā;</p>
              <p>Pamāṇātikkame tassa, anantarasamo nayo.</p>
              <p>Vassikasāṭikakathā.</p>
              <p>1826.</p>
              <p>Cīvarena ^a^M0.0170^ea^ sace tulya-ppamāṇaṃ sugatassa tu;</p>
              <p>Cīvaraṃ bhikkhu kāreyya, karaṇe dukkaṭaṃ siyā.</p>
              <p>1827.</p>
              <p>Paṭilābhena sacchedaṃ, pācittiyamudīritaṃ;</p>
              <p>Anantarasamoyeva, anāpattinayo mato.</p>
              <p>1828.</p>
              <p>Dīghaso ca pamāṇena, nava tassa vidatthiyo;</p>
              <p>Tiriyaṃ cha viniddiṭṭhā, sugatassa vidatthiyā.</p>
              <p>1829.</p>
              <p>Aññena ca kataṃ laddhā, sevato dukkaṭaṃ bhave;</p>
              <p>Samuṭṭhānādayo sabbe, sañcarittasamā matā.</p>
              <p>Nandakathā.</p>
              <p>Rājavaggo navamo.</p>
              <p>Iti vinayavinicchaye pācittiyakathā niṭṭhitā.</p>
            </h4>
          </h3>
        </h2>
        <h2>
          <h2n>Pāṭidesanīyakathā</h2n>
          <h3>
            <h3n />
            <h4>
              <h4n />
              <p>1830.</p>
              <p>Yo cantaragharaṃ bhikkhu, paviṭṭhāya tu hatthato;</p>
              <p>Aññātikāya yaṃ kiñci, tassa bhikkhuniyā pana.</p>
              <p>1831.</p>
              <p>Sahatthā paṭiggaṇheyya, khādanaṃ bhojanampi vā;</p>
              <p>Gahaṇe dukkaṭaṃ bhoge, pāṭidesaniyaṃ siyā.</p>
              <p>1832.</p>
              <p>Rathikāyapi vā byūhe, sandhisiṅghāṭakesu vā;</p>
              <p>Hatthisālādike ṭhatvā, gaṇhatopi ayaṃ nayo.</p>
              <p>1833.</p>
              <p>Rathikāya ^a^V0.0149^ea^ sace ṭhatvā, deti bhikkhuni bhojanaṃ;</p>
              <p>Āpatti antarārāme, ṭhatvā gaṇhāti bhikkhu ce.</p>
              <p>1834.</p>
              <p>Etthantaragharaṃ tassā, paviṭṭhāya hi vākyato;</p>
              <p>Bhikkhussa ca ṭhitaṭṭhānaṃ, nappamāṇanti vaṇṇitaṃ.</p>
              <p>1835.</p>
              <p>Tasmā ^a^M0.0171^ea^ bhikkhuniyā ṭhatvā, ārāmādīsu dentiyā;</p>
              <p>Vīthiyādīsu ce ṭhatvā, na doso paṭigaṇhato.</p>
              <p>1836.</p>
              <p>Yāmakālikasattāha-kālikaṃ yāvajīvikaṃ;</p>
              <p>Āhāratthāya gahaṇe, ajjhohāre ca dukkaṭaṃ.</p>
              <p>1837.</p>
              <p>Āmisena asambhinna-rasaṃ sandhāya bhāsitaṃ;</p>
              <p>Pāṭidesaniyāpatti, sambhinnekarase siyā.</p>
              <p>1838.</p>
              <p>Ekatoupasampanna-hatthato paṭigaṇhato;</p>
              <p>Kālikānaṃ catunnampi, āhāratthāya dukkaṭaṃ.</p>
              <p>1839.</p>
              <p>Ñātikāyapi aññāti-saññino vimatissa vā;</p>
              <p>Dukkaṭaṃ ñātisaññissa, tathā aññātikāya vā.</p>
              <p>1840.</p>
              <p>Dāpentiyā anāpatti, dadamānāya vā pana;</p>
              <p>Nikkhipitvāntarārāmā-dīsu ṭhatvāpi dentiyā.</p>
              <p>1841.</p>
              <p>Gāmato nīharitvā vā, deti ce bahi vaṭṭati;</p>
              <p>‘‘Paccaye sati bhuñjā’’ti, deti ce kālikattayaṃ.</p>
              <p>1842.</p>
              <p>Hatthato sāmaṇerīnaṃ, sikkhamānāya vā tathā;</p>
              <p>Idaṃ eḷakalomena, samuṭṭhānaṃ samaṃ mataṃ.</p>
              <p>Paṭhamapāṭidesanīyakathā.</p>
              <p>1843.</p>
              <p>Avutte ‘‘apasakkā’’ti, ekenāpi ca bhikkhunā;</p>
              <p>Sacejjhoharaṇatthāya, āmisaṃ paṭigaṇhati.</p>
              <p>1844.</p>
              <p>Gahaṇe dukkaṭaṃ bhoge, pāṭidesaniyaṃ siyā;</p>
              <p>Ekatoupasampannaṃ, na vārentassa dukkaṭaṃ.</p>
              <p>1845.</p>
              <p>Tathevānupasampannā-yupasampannasaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1846.</p>
              <p>Anāpattittano ^a^M0.0172^ea^^a^V0.0150^ea^ bhattaṃ, padāpeti na deti ce;</p>
              <p>Tathā aññassa bhattaṃ vā, na dāpeti padeti ce.</p>
              <p>1847.</p>
              <p>Yaṃ na dinnaṃ taṃ dāpeti, na dinnaṃ yattha vāpi ca;</p>
              <p>Tattha tampi ca sabbesaṃ, samaṃ dāpeti bhikkhunī.</p>
              <p>1848.</p>
              <p>Vosāsantī ṭhitā sikkha-mānā vā sāmaṇerikā;</p>
              <p>Bhojanāni ca pañceva, vinā, ummattakādino.</p>
              <p>1849.</p>
              <p>Kathinena samuṭṭhānaṃ, samānanti pakāsitaṃ;</p>
              <p>Kriyākriyamidaṃ vuttaṃ, ticittañca tivedanaṃ.</p>
              <p>Dutiyapāṭidesanīyakathā.</p>
              <p>1850.</p>
              <p>Sekkhanti sammate bhikkhu, laddhasammutike kule;</p>
              <p>Gharūpacārokkamanā, pubbeva animantito.</p>
              <p>1851.</p>
              <p>Agilāno gahetvā ce, paribhuñjeyya āmisaṃ;</p>
              <p>Gahaṇe dukkaṭaṃ bhoge, pāṭidesaniyaṃ siyā.</p>
              <p>1852.</p>
              <p>Yāmakālikasattāha-kālike yāvajīvike;</p>
              <p>Gahaṇe paribhoge ca, hoti āpatti dukkaṭaṃ.</p>
              <p>1853.</p>
              <p>Asekkhasammate sekkha-sammatanti ca saññino;</p>
              <p>Tattha vematikassāpi, tatheva paridīpitaṃ.</p>
              <p>1854.</p>
              <p>Anāpatti gilānassa, gilānassāvasesake;</p>
              <p>Nimantitassa vā bhikkhā, aññesaṃ tattha dīyati.</p>
              <p>1855.</p>
              <p>Gharato nīharitvā vā, denti ce yattha katthaci;</p>
              <p>Niccabhattādike vāpi, tathā ummattakādino.</p>
              <p>1856.</p>
              <p>Anāgate hi bhikkhumhi, gharato paṭhamaṃ pana;</p>
              <p>Nīharitvā sace dvāre, sampatte denti vaṭṭati.</p>
              <p>1857.</p>
              <p>Bhikkhuṃ ^a^M0.0173^ea^ pana ca disvāva, nīharitvāna gehato;</p>
              <p>Na vaṭṭati sace denti, samuṭṭhāneḷakūpamaṃ.</p>
              <p>Tatiyapāṭidesanīyakathā.</p>
              <p>1858.</p>
              <p>Gahaṭṭhenāgahaṭṭhena ^a^V0.0151^ea^, itthiyā purisena vā;</p>
              <p>Ārāmaṃ upacāraṃ vā, pavisitvā sace pana.</p>
              <p>1859.</p>
              <p>‘‘Itthannāmassa te bhattaṃ, yāgu vā āharīyati’’;</p>
              <p>Evamārocitaṃ vuttaṃ, paṭisaṃviditanti hi.</p>
              <p>1860.</p>
              <p>Āharīyatu taṃ pacchā, yathārocitameva vā;</p>
              <p>Tassa vā parivārampi, aññaṃ katvā bahuṃ pana.</p>
              <p>1861.</p>
              <p>Yāguyā viditaṃ katvā, pūvaṃ bhattaṃ haranti ce;</p>
              <p>Idampi viditaṃ vuttaṃ, vaṭṭatīti ^b^kurundiyaṃ^eb^.</p>
              <p>1862.</p>
              <p>Kulāni pana aññāni, deyyadhammaṃ panattano;</p>
              <p>Haranti tena saddhiṃ ce, sabbaṃ vaṭṭati tampi ca.</p>
              <p>1863.</p>
              <p>Anārocitamevaṃ yaṃ, yaṃ ārāmamanābhataṃ;</p>
              <p>Taṃ asaṃviditaṃ nāma, sahadhammikañāpitaṃ.</p>
              <p>1864.</p>
              <p>Yaṃ asaṃviditaṃ katvā, ābhataṃ pana taṃ bahi;</p>
              <p>Ārāmaṃ pana pesetvā, kārāpetvā tamāhare.</p>
              <p>1865.</p>
              <p>Gantvā vā antarāmagge, gahetabbaṃ tu bhikkhunā;</p>
              <p>Sace evamakatvā taṃ, ārāme upacārato.</p>
              <p>1866.</p>
              <p>Gahetvājjhoharantassa, gahaṇe dukkaṭaṃ siyā;</p>
              <p>Ajjhohārapayogesu, pāṭidesaniyaṃ mataṃ.</p>
              <p>1867.</p>
              <p>Paṭisaṃviditeyeva, asaṃviditasaññino;</p>
              <p>Tattha vematikassāpi, hoti āpatti dukkaṭaṃ.</p>
              <p>1868.</p>
              <p>Paṭisaṃvidite ^a^M0.0174^ea^ tassa, gilānassāvasesake;</p>
              <p>Bahārāme gahetvā vā, antoyevassa bhuñjato.</p>
              <p>1869.</p>
              <p>Tatthajātaphalādīni, anāpatteva khādato;</p>
              <p>Samuṭṭhānādayo sabbe, kathinena samā matā.</p>
              <p>Catutthapāṭidesanīyakathā.</p>
              <p>Iti vinayavinicchaye pāṭidesanīyakathā niṭṭhitā.</p>
            </h4>
          </h3>
        </h2>
        <h2>
          <h2n>Sekhiyakathā</h2n>
          <h3>
            <h3n />
            <h4>
              <h4n />
              <p>1870.</p>
              <p>Yo ^a^V0.0152^ea^ anādariyeneva, purato pacchatopi vā;</p>
              <p>Olambetvā nivāseyya, tassa cāpatti dukkaṭaṃ.</p>
              <p>1871.</p>
              <p>Hatthisoṇḍāditulyaṃ tu, nivāsentassa dukkaṭaṃ;</p>
              <p>Āpattibhīrunā niccaṃ, vatthabbaṃ parimaṇḍalaṃ.</p>
              <p>1872.</p>
              <p>Jāṇumaṇḍalato heṭṭhā, aṭṭhaṅgulappamāṇakaṃ;</p>
              <p>Otāretvā nivatthabbaṃ, tato ūnaṃ na vaṭṭati.</p>
              <p>1873.</p>
              <p>Asañciccāsatissāpi, ajānantassa kevalaṃ;</p>
              <p>Anāpatti gilānassā-padāsummattakādino.</p>
              <p>Parimaṇḍalakathā.</p>
              <p>1874.</p>
              <p>Ubho koṇe samaṃ katvā, sādaraṃ parimaṇḍalaṃ;</p>
              <p>Katvā pārupitabbevaṃ, akarontassa dukkaṭaṃ.</p>
              <p>1875.</p>
              <p>Avisesena vuttaṃ tu, idaṃ sikkhāpadadvayaṃ;</p>
              <p>Tasmā ghare vihāre vā, kattabbaṃ parimaṇḍalaṃ.</p>
              <p>Dutiyaṃ.</p>
              <p>1876.</p>
              <p>Gaṇṭhikaṃ ^a^M0.0175^ea^ paṭimuñcitvā, katvā koṇe ubho samaṃ;</p>
              <p>Chādetvā maṇibandhañca, gantabbaṃ gīvameva ca.</p>
              <p>1877.</p>
              <p>Tathā akatvā bhikkhussa, jattūnipi urampi ca;</p>
              <p>Vivaritvā yathākāmaṃ, gacchato hoti dukkaṭaṃ.</p>
              <p>Tatiyaṃ.</p>
              <p>1878.</p>
              <p>Galavāṭakato uddhaṃ, sīsañca maṇibandhato;</p>
              <p>Hatthe piṇḍikamaṃsamhā, heṭṭhā pāde ubhopi ca.</p>
              <p>1879.</p>
              <p>Vivaritvāvasesañca ^a^V0.0153^ea^, chādetvā ce nisīdati;</p>
              <p>Hoti so suppaṭicchanno, doso vāsūpagassa na.</p>
              <p>Catutthaṃ.</p>
              <p>1880.</p>
              <p>Hatthaṃ vā pana pādaṃ vā, acālentena bhikkhunā;</p>
              <p>Suvinītena gantabbaṃ, chaṭṭhe natthi visesatā.</p>
              <p>Pañcamachaṭṭhāni.</p>
              <p>1881.</p>
              <p>Satīmatāvikārena, yugamattañca pekkhinā;</p>
              <p>Susaṃvutena gantabbaṃ, bhikkhunokkhittacakkhunā.</p>
              <p>1882.</p>
              <p>Yattha katthaci hi ṭṭhāne, ekasmiṃ antare ghare;</p>
              <p>Ṭhatvā parissayābhāvaṃ, oloketumpi vaṭṭati.</p>
              <p>1883.</p>
              <p>Yo anādariyaṃ katvā, olokento tahiṃ tahiṃ;</p>
              <p>Sacentaraghare yāti, dukkaṭaṃ aṭṭhamaṃ tathā.</p>
              <p>Sattamaṭṭhamāni.</p>
              <p>1884.</p>
              <p>Ekato ^a^M0.0176^ea^ ubhato vāpi, hutvā ukkhittacīvaro;</p>
              <p>Indakhīlakato anto, gacchato hoti dukkaṭaṃ.</p>
              <p>Navamaṃ.</p>
              <p>1885.</p>
              <p>Tathā nisinnakālepi, nīharantena kuṇḍikaṃ;</p>
              <p>Anukkhipitvā dātabbā, doso vāsūpagassa na.</p>
              <p>Dasamaṃ.</p>
              <p>Paṭhamo vaggo.</p>
              <p>1886.</p>
              <p>Na vaṭṭati hasantena, gantuñceva nisīdituṃ;</p>
              <p>Vatthusmiṃ hasanīyasmiṃ, sitamattaṃ tu vaṭṭati.</p>
              <p>Paṭhamadutiyāni.</p>
              <p>1887.</p>
              <p>Appasaddena ^a^V0.0154^ea^ gantabbaṃ, catutthepi ayaṃ nayo;</p>
              <p>Mahāsaddaṃ karontassa, ubhayatthāpi dukkaṭaṃ.</p>
              <p>Tatiyacatutthāni.</p>
              <p>1888.</p>
              <p>Kāyappacālakaṃ katvā, bāhusīsappacālakaṃ;</p>
              <p>Gacchato dukkaṭaṃ hoti, tatheva ca nisīdato.</p>
              <p>1889.</p>
              <p>Kāyaṃ bāhuñca sīsañca, paggahetvā ujuṃ pana;</p>
              <p>Gantabbamāsitabbañca, sameniriyāpathena tu.</p>
              <p>1890.</p>
              <p>Nisīdanena yuttesu, tīsu vāsūpagassa hi;</p>
              <p>Anāpattīti ñātabbaṃ, viññunā vinayaññunā.</p>
              <p>Dutiyo vaggo.</p>
              <p>1891.</p>
              <p>Khambhaṃ ^a^M0.0177^ea^ katvā sasīsaṃ vā, pārupitvāna gacchato;</p>
              <p>Dukkaṭaṃ muninā vuttaṃ, tathā ukkuṭikāya vā.</p>
              <p>1892.</p>
              <p>Hatthapallatthikāyāpi, dussapallatthikāya vā;</p>
              <p>Tassantaraghare hoti, nisīdantassa dukkaṭaṃ.</p>
              <p>1893.</p>
              <p>Dutiye ca catutthe ca, chaṭṭhe vāsūpagassa tu;</p>
              <p>Anāpattīti sāruppā, chabbīsati pakāsitā.</p>
              <p>Chaṭṭhaṃ.</p>
              <p>1894.</p>
              <p>Sakkaccaṃ satiyuttena, bhikkhunā pattasaññinā;</p>
              <p>Piṇḍapāto gahetabbo, samasūpova viññunā.</p>
              <p>1895.</p>
              <p>Sūpo bhattacatubbhāgo, ‘‘samasūpo’’ti vuccati;</p>
              <p>Muggamāsakulatthānaṃ, sūpo ‘‘sūpo’’ti vuccati.</p>
              <p>1896.</p>
              <p>Anāpatti asañcicca, gilānassa raserase;</p>
              <p>Tatheva ñātakādīnaṃ, aññatthāya dhanena vā.</p>
              <p>Sattamaṭṭhamanavamāni.</p>
              <p>1897.</p>
              <p>Antolekhāpamāṇena ^a^V0.0155^ea^, pattassa mukhavaṭṭiyā;</p>
              <p>Pūritova gahetabbo, adhiṭṭhānūpagassa tu.</p>
              <p>1898.</p>
              <p>Tattha thūpīkataṃ katvā, gaṇhato yāvakālikaṃ;</p>
              <p>Yaṃ kiñci pana bhikkhussa, hoti āpatti dukkaṭaṃ.</p>
              <p>1899.</p>
              <p>Adhiṭṭhānūpage patte, kālikattayameva ca;</p>
              <p>Sese thūpīkataṃ sabbaṃ, vaṭṭateva na saṃsayo.</p>
              <p>1900.</p>
              <p>Dvīsu pattesu bhattaṃ tu, gahetvā pattamekakaṃ;</p>
              <p>Pūretvā yadi peseti, bhikkhūnaṃ pana vaṭṭati.</p>
              <p>1901.</p>
              <p>Patte ^a^M0.0178^ea^ pakkhippamānaṃ yaṃ, ucchukhaṇḍaphalādikaṃ;</p>
              <p>Orohati sace heṭṭhā, na taṃ thūpīkataṃ siyā.</p>
              <p>1902.</p>
              <p>Pupphatakkolakādīnaṃ, ṭhapetvā ce vaṭaṃsakaṃ;</p>
              <p>Dinnaṃ ayāvakālittā, na taṃ thūpīkataṃ siyā.</p>
              <p>1903.</p>
              <p>Vaṭaṃsakaṃ tu pūvassa, ṭhapetvā odanopari;</p>
              <p>Piṇḍapātaṃ sace denti, idaṃ thūpīkataṃ siyā.</p>
              <p>1904.</p>
              <p>Bhattassūpari paṇṇaṃ vā, thālakaṃ vāpi kiñcipi;</p>
              <p>Ṭhapetvā paripūretvā, sace gaṇhāti vaṭṭati.</p>
              <p>1905.</p>
              <p>Paṭiggahetumevassa, taṃ tu sabbaṃ na vaṭṭati;</p>
              <p>Gahitaṃ sugahitaṃ, pacchā, bhuñjitabbaṃ yathāsukhaṃ.</p>
              <p>Tatiyo vaggo.</p>
              <p>1906.</p>
              <p>Paṭhamaṃ dutiyaṃ vutta-nayaṃ tu tatiye pana;</p>
              <p>Uparodhimadassetvā, bhottabbaṃ paṭipāṭiyā.</p>
              <p>1907.</p>
              <p>Aññesaṃ attano bhattaṃ, ākiraṃ pana bhājane;</p>
              <p>Natthomasati ce doso, tathā uttaribhaṅgakaṃ.</p>
              <p>Tatiyaṃ.</p>
              <p>1908.</p>
              <p>Catutthe yaṃ tu vattabbaṃ, vuttaṃ pubbe asesato;</p>
              <p>Pañcame matthakaṃ doso, madditvā paribhuñjato.</p>
              <p>1909.</p>
              <p>Anāpatti ^a^V0.0156^ea^ gilānassa, parittepi ca sesake;</p>
              <p>Ekato pana madditvā, saṃkaḍḍhitvāna bhuñjato.</p>
              <p>Catutthapañcamāni.</p>
              <p>1910.</p>
              <p>Yo ^a^M0.0179^ea^ bhiyyokamyatāhetu, sūpaṃ vā byañjanampi vā;</p>
              <p>Paṭicchādeyya bhattena, tassa cāpatti dukkaṭaṃ.</p>
              <p>Chaṭṭhaṃ.</p>
              <p>1911.</p>
              <p>Viññattiyaṃ tu vattabbaṃ, apubbaṃ natthi kiñcipi;</p>
              <p>Aṭṭhame pana ujjhāne, gilānopi na muccati.</p>
              <p>1912.</p>
              <p>‘‘Dassāmi dāpessāmī’’ti, olokentassa bhikkhuno;</p>
              <p>Anāpattīti ñātabbaṃ, na ca ujjhānasaññino.</p>
              <p>Aṭṭhamaṃ.</p>
              <p>1913.</p>
              <p>Mahantaṃ pana moraṇḍaṃ, kukkuṭaṇḍañca khuddakaṃ;</p>
              <p>Tesaṃ majjhappamāṇena, kattabbo kabaḷo pana.</p>
              <p>1914.</p>
              <p>Khajjake pana sabbattha, mūlakhādaniyādike;</p>
              <p>Phalāphale anāpatti, gilānummattakādino.</p>
              <p>Navamaṃ.</p>
              <p>1915.</p>
              <p>Adīgho pana kātabbo, ālopo parimaṇḍalo;</p>
              <p>Khajjatuttaribhaṅgasmiṃ, anāpatti phalāphale.</p>
              <p>Dasamaṃ.</p>
              <p>Catuttho vaggo.</p>
              <p>1916.</p>
              <p>Anāhaṭe mukhadvāraṃ, appatte kabaḷe pana;</p>
              <p>Attano ca mukhadvāraṃ, vivarantassa dukkaṭaṃ.</p>
              <p>Paṭhamaṃ.</p>
              <p>1917.</p>
              <p>Mukhe ^a^M0.0180^ea^^a^V0.0157^ea^ ca sakalaṃ hatthaṃ, pakkhipantassa dukkaṭaṃ;</p>
              <p>Mukhe ca kabaḷaṃ katvā, kathetuṃ na ca vaṭṭati.</p>
              <p>1918.</p>
              <p>Vacanaṃ yattakenassa, paripuṇṇaṃ na hoti hi;</p>
              <p>Mukhasmiṃtattake sante, byāharantassa dukkaṭaṃ.</p>
              <p>1919.</p>
              <p>Mukhe harītakādīni, pakkhipitvā katheti yo;</p>
              <p>Vacanaṃ paripuṇṇaṃ ce, kathetuṃ pana vaṭṭati.</p>
              <p>Dutiyatatiyāni.</p>
              <p>1920.</p>
              <p>Yo piṇḍukkhepakaṃ bhikkhu, kabaḷacchedakampi vā;</p>
              <p>Makkaṭo viya gaṇḍe vā, katvā bhuñjeyya dukkaṭaṃ.</p>
              <p>Catutthapañcamachaṭṭhāni.</p>
              <p>1921.</p>
              <p>Niddhunitvāna hatthaṃ vā, bhattaṃ sitthāvakārakaṃ;</p>
              <p>Jivhānicchārakaṃ vāpi, tathā ‘‘capu capū’’ti vā.</p>
              <p>1922.</p>
              <p>Anādaravaseneva, bhuñjato hoti dukkaṭaṃ;</p>
              <p>Sattame aṭṭhame natthi, doso kacavarujjhane.</p>
              <p>Sattamadasamāni.</p>
              <p>Pañcamo vaggo.</p>
              <p>1923.</p>
              <p>Katvā evaṃ na bhottabbaṃ, saddaṃ ‘‘suru surū’’ti ca;</p>
              <p>Hatthanillehakaṃ vāpi, na ca vaṭṭati bhuñjituṃ.</p>
              <p>1924.</p>
              <p>Phāṇitaṃ ghanayāguṃ vā, gahetvā aṅgulīhi taṃ;</p>
              <p>Mukhe aṅguliyo bhottuṃ, pavesetvāpi vaṭṭati.</p>
              <p>1925.</p>
              <p>Na ^a^M0.0181^ea^ patto lehitabbova, ekāyaṅgulikāya vā;</p>
              <p>Ekaoṭṭhopi jivhāya, na ca nillehitabbako.</p>
              <p>Catutthaṃ.</p>
              <p>1926.</p>
              <p>Sāmisena ^a^V0.0158^ea^ tu hatthena, na ca pānīyathālakaṃ;</p>
              <p>Gahetabbaṃ, paṭikkhittaṃ, paṭikkūlavasena hi.</p>
              <p>1927.</p>
              <p>Puggalassa ca saṅghassa, gahaṭṭhassattanopi ca;</p>
              <p>Santako pana saṅkho vā, sarāvaṃ vāpi thālakaṃ.</p>
              <p>1928.</p>
              <p>Tasmā na ca gahetabbaṃ, gaṇhato hoti dukkaṭaṃ;</p>
              <p>Anāmisena hatthena, gahaṇaṃ pana vaṭṭati.</p>
              <p>Pañcamaṃ.</p>
              <p>1929.</p>
              <p>Uddharitvāpi bhinditvā, gahetvā vā paṭiggahe;</p>
              <p>Nīharitvā anāpatti, chaḍḍentassa gharā bahi.</p>
              <p>Chaṭṭhaṃ.</p>
              <p>1930.</p>
              <p>Chattaṃ yaṃ kiñci hatthena, sarīrāvayavena vā;</p>
              <p>Sace dhārayamānassa, dhammaṃ deseti dukkaṭaṃ.</p>
              <p>Sattamaṃ.</p>
              <p>1931.</p>
              <p>Ayameva nayo vutto, daṇḍapāṇimhi puggale;</p>
              <p>Catuhatthappamāṇova, daṇḍo majjhimahatthato.</p>
              <p>Aṭṭhamaṃ.</p>
              <p>1932.</p>
              <p>Tatheva ^a^M0.0182^ea^ satthapāṇissa, dhammaṃ deseti dukkaṭaṃ;</p>
              <p>Satthapāṇī na hotāsiṃ, sannayhitvā ṭhito pana.</p>
              <p>Navamaṃ.</p>
              <p>1933.</p>
              <p>Dhanuṃ sarena saddhiṃ vā, dhanuṃ vā sarameva vā;</p>
              <p>Sajiyaṃ nijiyaṃ vāpi, gahetvā dhanudaṇḍakaṃ.</p>
              <p>1934.</p>
              <p>Ṭhitassapi nisinnassa, nipannassāpi vā tathā;</p>
              <p>Sace deseti saddhammaṃ, hoti āpatti dukkaṭaṃ.</p>
              <p>1935.</p>
              <p>Paṭimukkampi ^a^V0.0159^ea^ kaṇṭhamhi, dhanuṃ hatthena yāvatā;</p>
              <p>Na gaṇhāti naro tāva, dhammaṃ deseyya vaṭṭati.</p>
              <p>Chaṭṭho vaggo.</p>
              <p>1936.</p>
              <p>Pādukāruḷhakassāpi, dhammaṃ deseti dukkaṭaṃ;</p>
              <p>Akkamitvā ṭhitassāpi, paṭimukkassa vā tathā.</p>
              <p>Paṭhamaṃ.</p>
              <p>1937.</p>
              <p>Upāhanagatassāpi, ayameva vinicchayo;</p>
              <p>Sabbattha agilānassa, yāne vā sayanepi vā.</p>
              <p>1938.</p>
              <p>Nipannassāgilānassa, kaṭasāre chamāya vā;</p>
              <p>Pīṭhe mañcepi vā ucce, nisinnena ṭhitena vā.</p>
              <p>1939.</p>
              <p>Na ca vaṭṭati desetuṃ, ṭhatvā vā uccabhūmiyaṃ;</p>
              <p>Sayanesu gatenāpi, sayanesu gatassa ca.</p>
              <p>1940.</p>
              <p>Samāne vāpi ucce vā, nipanne neva vaṭṭati;</p>
              <p>Nipannena ṭhitassāpi, nipannassapi vaṭṭati.</p>
              <p>1941.</p>
              <p>Nisinnena ^a^M0.0183^ea^ nisinnassa, ṭhitassāpi ca vaṭṭati;</p>
              <p>Ṭhitasseva ṭhitenāpi, desetumpi tatheva ca.</p>
              <p>Dutiyatatiyacatutthāni.</p>
              <p>1942.</p>
              <p>Pallatthikā nisinnassa, agilānassa dehino;</p>
              <p>Tathā veṭhitasīsassa, dhammaṃ deseti dukkaṭaṃ.</p>
              <p>1943.</p>
              <p>Kesantaṃ vivarāpetvā, deseti yadi vaṭṭati;</p>
              <p>Sasīsaṃ pārutassāpi, ayameva vinicchayo.</p>
              <p>Pañcamachaṭṭhasattamāni.</p>
              <p>1944.</p>
              <p>Aṭṭhame ^a^V0.0160^ea^ navame vāpi, dasame natthi kiñcipi;</p>
              <p>Sacepi therupaṭṭhānaṃ, gantvāna daharaṃ ṭhitaṃ.</p>
              <p>1945.</p>
              <p>Pañhaṃ pucchati ce thero, kathetuṃ na ca vaṭṭati;</p>
              <p>Tassa passe panaññassa, kathetabbaṃ vijānatā.</p>
              <p>Aṭṭhamanavamadasamāni.</p>
              <p>Sattamo vaggo.</p>
              <p>1946.</p>
              <p>Gacchato purato pañhaṃ, na vattabbaṃ tu pacchato;</p>
              <p>‘‘Pacchimassa kathemī’’ti, vattabbaṃ vinayaññunā.</p>
              <p>1947.</p>
              <p>Saddhiṃ uggahitaṃ dhammaṃ, sajjhāyati hi vaṭṭati;</p>
              <p>Samameva yugaggāhaṃ, kathetuṃ gacchatopi ca.</p>
              <p>Paṭhamaṃ.</p>
              <p>1948.</p>
              <p>Ekekassāpi ^a^M0.0184^ea^ cakkassa, pathenāpi ca gacchato;</p>
              <p>Uppathena samaṃ vāpi, gacchantasseva vaṭṭati.</p>
              <p>Dutiyaṃ.</p>
              <p>1949.</p>
              <p>Tatiye natthi vattabbaṃ, catutthe harite pana;</p>
              <p>Uccārādicatukkaṃ tu, karoto dukkaṭaṃ siyā.</p>
              <p>1950.</p>
              <p>Jīvarukkhassa yaṃ mūlaṃ, dissamānaṃ tu gacchati;</p>
              <p>Sākhā vā bhūmilaggā taṃ, sabbaṃ haritameva hi.</p>
              <p>1951.</p>
              <p>Sace aharitaṃ ṭhānaṃ, pekkhantasseva bhikkhuno;</p>
              <p>Vaccaṃ nikkhamatevassa, sahasā pana vaṭṭati.</p>
              <p>1952.</p>
              <p>Palālaṇḍupake vāpi, gomaye vāpi kismici;</p>
              <p>Kattabbaṃ, haritaṃ pacchā, tamottharati vaṭṭati.</p>
              <p>1953.</p>
              <p>Kato aharite ṭhāne, haritaṃ eti vaṭṭati;</p>
              <p>Siṅghāṇikā gatā ettha, kheḷeneva ca saṅgahaṃ.</p>
              <p>Catutthaṃ.</p>
              <p>1954.</p>
              <p>Vaccakuṭisamuddādi-udakesupi ^a^V0.0161^ea^ bhikkhuno;</p>
              <p>Tesaṃ aparibhogattā, karoto natthi dukkaṭaṃ.</p>
              <p>1955.</p>
              <p>Deve pana ca vassante, udakoghe samantato;</p>
              <p>Ajalaṃ alabhantena, jale kātumpi vaṭṭati.</p>
              <p>Pañcamaṃ.</p>
              <p>Aṭṭhamo vaggo.</p>
              <p>1956.</p>
              <p>Samuṭṭhānādayo ^a^M0.0185^ea^ ñeyyā, sekhiyānaṃ panettha hi;</p>
              <p>Ujjagghikādicattāri, kabaḷena mukhena ca.</p>
              <p>1957.</p>
              <p>Chamānīcāsanaṭṭhāna-pacchā uppathavā dasa;</p>
              <p>Samuṭṭhānādayo tulyā, vuttā samanubhāsane.</p>
              <p>1958.</p>
              <p>Chattaṃ daṇḍāvudhaṃ satthaṃ, pādukāruḷhupāhanā;</p>
              <p>Yānaṃ sayanapallattha-veṭhitoguṇṭhitāni ca.</p>
              <p>1959.</p>
              <p>Dhammadesanātulyāva, samuṭṭhānādinā pana;</p>
              <p>Sūpodanena viññatti, theyyasatthasamaṃ mataṃ.</p>
              <p>1960.</p>
              <p>Avasesā tipaññāsa, samānā paṭhamena tu;</p>
              <p>Sekhiyesupi sabbesu, anāpattāpadāsupi.</p>
              <p>1961.</p>
              <p>Ujjhānasaññike thūpī-kate sūpapaṭicchade;</p>
              <p>Tīsu sikkhāpadesveva, gilāno na panāgato.</p>
              <p>Sekhiyakathā.</p>
              <p>1962.</p>
              <p>Imaṃ viditvā vinaye vinicchayaṃ;</p>
              <p>Visārado hoti, vinītamānaso;</p>
              <p>Parehi so hoti ca duppadhaṃsiyo;</p>
              <p>Tato hi sikkhe satataṃ samāhito.</p>
              <p>1963.</p>
              <p>Imaṃ ^a^V0.0162^ea^ paramasaṃkaraṃ saṃkaraṃ;</p>
              <p>Avecca savanāmataṃ nāmataṃ;</p>
              <p>Paṭuttamadhike hite ke hi te;</p>
              <p>Na yanti kalisāsane sāsane.</p>
              <p>Iti vinayavinicchaye</p>
              <p>Bhikkhuvibhaṅgakathā niṭṭhitā.</p>
            </h4>
          </h3>
        </h2>
      </h1>
      <h1>
        <h1n>Bhikkhunīvibhaṅgo</h1n>
        <h2>
          <h2n />
          <h3>
            <h3n />
            <h4>
              <h4n />
              <p>1964.</p>
              <p>Bhikkhunīnaṃ ^a^M0.0186^ea^^a^V0.0163^ea^ hitatthāya, vibhaṅgaṃ yaṃ jinobravi;</p>
              <p>Tasmiṃ api samāsena, kiñcimattaṃ bhaṇāmahaṃ.</p>
            </h4>
          </h3>
        </h2>
        <h2>
          <h2n>Pārājikakathā</h2n>
          <h3>
            <h3n />
            <h4>
              <h4n />
              <p>1965.</p>
              <p>Chandaso methunaṃ dhammaṃ, paṭiseveyya yā pana;</p>
              <p>Hoti pārājikā nāma, samaṇī sā pavuccati.</p>
              <p>1966.</p>
              <p>Manussapurisādīnaṃ, navannaṃ yassa kassaci;</p>
              <p>Sajīvassāpyajīvassa, santhataṃ vā asanthataṃ.</p>
              <p>1967.</p>
              <p>Attano tividhe magge, yebhuyyakkhāyitādikaṃ;</p>
              <p>Aṅgajātaṃ pavesentī, allokāse parājitā.</p>
              <p>1968.</p>
              <p>Ito paramavatvāva, sādhāraṇavinicchayaṃ;</p>
              <p>Asādhāraṇamevāhaṃ, bhaṇissāmi samāsato.</p>
              <p>1969.</p>
              <p>Adhakkhakaṃ sarīrakaṃ, yadubbhajāṇumaṇḍalaṃ;</p>
              <p>Sarīrakena ce tena, phuseyya bhikkhunī pana.</p>
              <p>1970.</p>
              <p>Avassutassāvassutā, manussapuggalassa yā;</p>
              <p>Sarīramassa tena vā, phuṭṭhā pārājikā siyā.</p>
              <p>1971.</p>
              <p>Kapparassa panuddhampi, gahitaṃ ubbhajāṇunā;</p>
              <p>Yathāvuttappakārena, kāyenānena attano.</p>
              <p>1972.</p>
              <p>Purisassa tathā kāya- paṭibaddhaṃ phusantiyā;</p>
              <p>Tathā yathāparicchinna- kāyabaddhena attano.</p>
              <p>1973.</p>
              <p>Avasesena vā tassa, kāyaṃ kāyena attano;</p>
              <p>Hoti thullaccayaṃ tassā, payoge purisassa ca.</p>
              <p>1974.</p>
              <p>Yakkhapetatiracchāna- paṇḍakānaṃ ^a^M0.0187^ea^^a^V0.0164^ea^ adhakkhakaṃ;</p>
              <p>Ubbhajāṇuṃ tathevassā, ubhatovassave sati.</p>
              <p>1975.</p>
              <p>Ekatovassave cāpi, thullaccayamudīritaṃ;</p>
              <p>Avasese ca sabbattha, hoti āpatti dukkaṭaṃ.</p>
              <p>1976.</p>
              <p>Ubbhakkhakamadhojāṇu-maṇḍalaṃ pana yaṃ idha;</p>
              <p>Kapparassa ca heṭṭhāpi, gataṃ ettheva saṅgahaṃ.</p>
              <p>1977.</p>
              <p>Kelāyati sace bhikkhu, saddhiṃ bhikkhuniyā pana;</p>
              <p>Ubhinnaṃ kāyasaṃsagga-rāge sati hi bhikkhuno.</p>
              <p>1978.</p>
              <p>Hoti saṅghādisesova, nāso bhikkhuniyā siyā;</p>
              <p>Kāyasaṃsaggarāgo ca, sace bhikkhuniyā siyā.</p>
              <p>1979.</p>
              <p>Bhikkhuno methuno rāgo, gehapemampi vā bhave;</p>
              <p>Tassā thullaccayaṃ vuttaṃ, bhikkhuno hoti dukkaṭaṃ.</p>
              <p>1980.</p>
              <p>Ubhinnaṃ methune rāge, gehapemepi vā sati;</p>
              <p>Avisesena niddiṭṭhaṃ, ubhinnaṃ dukkaṭaṃ pana.</p>
              <p>1981.</p>
              <p>Yassa yattha manosuddhaṃ, tassa tattha na dosatā;</p>
              <p>Ubhinnampi anāpatti, ubhinnaṃ cittasuddhiyā.</p>
              <p>1982.</p>
              <p>Kāyasaṃsaggarāgena, bhinditvā paṭhamaṃ pana;</p>
              <p>Pacchā dūseti ce neva, hoti bhikkhunidūsako.</p>
              <p>1983.</p>
              <p>Atha bhikkhuniyā phuṭṭho, sādiyantova cetasā;</p>
              <p>Niccalo hoti ce bhikkhu, na hotāpatti bhikkhuno.</p>
              <p>1984.</p>
              <p>Bhikkhunī bhikkhunā phuṭṭhā, sace hotipi niccalā;</p>
              <p>Adhivāseti samphassaṃ, tassā pārājikaṃ siyā.</p>
              <p>1985.</p>
              <p>Tathā thullaccayaṃ khette, dukkaṭañca viniddise;</p>
              <p>Vuttattā ‘‘kāyasaṃsaggaṃ, sādiyeyyā’’ti satthunā.</p>
              <p>1986.</p>
              <p>Tassā kriyasamuṭṭhānaṃ, evaṃ sati na dissati;</p>
              <p>Idaṃ tabbahuleneva, nayena paridīpitaṃ.</p>
              <p>1987.</p>
              <p>Anāpatti ^a^M0.0188^ea^ asañcicca, ajānitvāmasantiyā;</p>
              <p>Sati āmasane tassā, phassaṃ vāsādiyantiyā.</p>
              <p>1988.</p>
              <p>Vedanaṭṭāya ^a^V0.0165^ea^ vā khitta-cittāyummattikāya vā;</p>
              <p>Samuṭṭhānādayo tulyā, paṭhamantimavatthunā.</p>
              <p>Ubbhajāṇumaṇḍalakathā.</p>
              <p>1989.</p>
              <p>Pārājikattaṃ jānanti, saliṅge tu ṭhitāya hi;</p>
              <p>‘‘Na kassaci parassāhaṃ, ārocessāmi dāni’’ti.</p>
              <p>1990.</p>
              <p>Dhure nikkhittamattasmiṃ, sā ca pārājikā siyā;</p>
              <p>Ayaṃ vajjapaṭicchādi- nāmikā pana nāmato.</p>
              <p>1991.</p>
              <p>Sesaṃ sappāṇavaggasmiṃ, duṭṭhullena samaṃ naye;</p>
              <p>Viseso tatra pācitti, idha pārājikaṃ siyā.</p>
              <p>Vajjapaṭicchādikathā.</p>
              <p>1992.</p>
              <p>Saṅghenukkhittako bhikkhu, ṭhito ukkhepane pana;</p>
              <p>Yaṃdiṭṭhiko ca so tassā, diṭṭhiyā gahaṇena taṃ.</p>
              <p>1993.</p>
              <p>Anuvatteyya yā bhikkhuṃ, bhikkhunī sā visumpi ca;</p>
              <p>Saṅghamajjhepi aññāhi, vuccamānā tatheva ca.</p>
              <p>1994.</p>
              <p>Acajantīva taṃ vatthuṃ, gahetvā yadi tiṭṭhati;</p>
              <p>Tassa kammassa osāne, ukkhittassānuvattikā.</p>
              <p>1995.</p>
              <p>Hoti pārājikāpannā, hotāsākiyadhītarā;</p>
              <p>Puna appaṭisandheyā, dvidhā bhinnā silā viya.</p>
              <p>1996.</p>
              <p>Adhamme pana kammasmiṃ, niddiṭṭhaṃ tikadukkaṭaṃ;</p>
              <p>Samuṭṭhānādayo sabbe, vuttā samanubhāsane.</p>
              <p>Ukkhittānuvattikakathā.</p>
              <p>1997.</p>
              <p>Apārājikakhettassa ^a^M0.0189^ea^, gahaṇaṃ yassa kassaci;</p>
              <p>Aṅgassa pana taṃ hattha-ggahaṇanti pavuccati.</p>
              <p>1998.</p>
              <p>Pārutassa nivatthassa, gahaṇaṃ yassa kassaci;</p>
              <p>Etaṃ saṅghāṭiyā kaṇṇa-ggahaṇanti pavuccati.</p>
              <p>1999.</p>
              <p>Kāyasaṃsaggasaṅkhāta-asaddhammassa ^a^V0.0166^ea^ kāraṇā;</p>
              <p>Bhikkhunī hatthapāsasmiṃ, tiṭṭheyya purisassa vā.</p>
              <p>2000.</p>
              <p>Sallapeyya tathā tattha, ṭhatvā tu purisena vā;</p>
              <p>Saṅketaṃ vāpi gaccheyya, iccheyyā gamanassa vā.</p>
              <p>2001.</p>
              <p>Tadatthāya paṭicchanna-ṭṭhānañca paviseyya vā;</p>
              <p>Upasaṃhareyya kāyaṃ vā, hatthapāse ṭhitā pana.</p>
              <p>2002.</p>
              <p>Ayamassamaṇī hoti, vinaṭṭhā aṭṭhavatthukā;</p>
              <p>Abhabbā punaruḷhāya, chinno tālova matthake.</p>
              <p>2003.</p>
              <p>Anulomena vā vatthuṃ, paṭilomena vā cutā;</p>
              <p>Aṭṭhamaṃ paripūrentī, tathekantarikāya vā.</p>
              <p>2004.</p>
              <p>Athādito panekaṃ vā, dve vā tīṇipi satta vā;</p>
              <p>Satakkhattumpi pūrentī, neva pārājikā siyā.</p>
              <p>2005.</p>
              <p>Āpattiyo panāpannā, desetvā tāhi muccati;</p>
              <p>Dhuranikkhepanaṃ katvā, desitā gaṇanūpikā.</p>
              <p>2006.</p>
              <p>Na hotāpattiyā aṅgaṃ, saussāhāya desitā;</p>
              <p>Desanāgaṇanaṃ neti, desitāpi adesitā.</p>
              <p>2007.</p>
              <p>Anāpatti asañcicca, ajānitvā karontiyā;</p>
              <p>Samuṭṭhānādayo sabbe, anantarasamā matā.</p>
              <p>2008.</p>
              <p>‘‘Asaddhammo’’ti nāmettha, kāyasaṃsagganāmako;</p>
              <p>Ayamuddisito attho, sabbaaṭṭhakathāsupi.</p>
              <p>2009.</p>
              <p>Viññū ^a^M0.0190^ea^ paṭibalo kāya-saṃsaggaṃ paṭipajjituṃ;</p>
              <p>Kāyasaṃsaggabhāve tu, sādhakaṃ vacanaṃ idaṃ.</p>
              <p>Aṭṭhavatthukakathā.</p>
              <p>2010.</p>
              <p>Avassutā paṭicchādī, ukkhittā aṭṭhavatthukā;</p>
              <p>Asādhāraṇapaññattā, catassova mahesinā.</p>
              <p>Pārājikakathā niṭṭhitā.</p>
            </h4>
          </h3>
        </h2>
        <h2>
          <h2n>Saṅghādisesakathā</h2n>
          <h3>
            <h3n />
            <h4>
              <h4n />
              <p>2011.</p>
              <p>Yā ^a^V0.0167^ea^ pana bhikkhunī ussayavādā;</p>
              <p>Aṭṭakarī mukharī vihareyya;</p>
              <p>Yena kenaci narenidha saddhiṃ;</p>
              <p>Sā garukaṃ kira dosamupeti.</p>
              <p>2012.</p>
              <p>Sakkhiṃ vāpi sahāyaṃ vā, pariyesati dukkaṭaṃ;</p>
              <p>Pade pade tathā aṭṭaṃ, kātuṃ gacchantiyāpi ca.</p>
              <p>2013.</p>
              <p>Āroceti sace pubbaṃ, bhikkhunī attano kathaṃ;</p>
              <p>Disvā vohārikaṃ tassā, hoti āpatti dukkaṭaṃ.</p>
              <p>2014.</p>
              <p>Āroceti sace pacchā, itaro attano kathaṃ;</p>
              <p>Hoti bhikkhuniyā tassā, thullaccayamanantaraṃ.</p>
              <p>2015.</p>
              <p>Ārocetitaro pubbaṃ, sace so attano kathaṃ;</p>
              <p>Pacchā bhikkhunī ce pubba-sadisova vinicchayo.</p>
              <p>2016.</p>
              <p>‘‘Ārocehī’’ti vuttā ce, ‘‘kathaṃ tava mamāpi ca’’;</p>
              <p>Ārocetu yathākāmaṃ, paṭhame dukkaṭaṃ siyā.</p>
              <p>2017.</p>
              <p>Dutiyārocane ^a^M0.0191^ea^ tassā, thullaccayamudīritaṃ;</p>
              <p>Upāsakena vuttepi, ayameva vinicchayo.</p>
              <p>2018.</p>
              <p>Ārocitakathaṃ sutvā, ubhinnampi yathā tathā;</p>
              <p>Vinicchaye kate tehi, aṭṭe pana ca niṭṭhite.</p>
              <p>2019.</p>
              <p>Aṭṭassa pariyosāne, jaye bhikkhuniyā pana;</p>
              <p>Parājayepi vā tassā, hoti saṅghādisesatā.</p>
              <p>2020.</p>
              <p>Dūtaṃ vāpi pahiṇitvā, āgantvāna sayampi vā;</p>
              <p>Paccatthikamanussehi, ākaḍḍhīyati yā pana.</p>
              <p>2021.</p>
              <p>Ārāme pana aññehi, anācāraṃ kataṃ sace;</p>
              <p>Anodissa paraṃ kiñci, rakkhaṃ yācati tattha yā.</p>
              <p>2022.</p>
              <p>Yāya ^a^V0.0168^ea^ kiñci avuttāva, dhammaṭṭhā sayameva tu;</p>
              <p>Sutvā taṃ aññato aṭṭaṃ, niṭṭhāpenti sace pana.</p>
              <p>2023.</p>
              <p>Tassā, ummattikādīna-manāpatti pakāsitā;</p>
              <p>Kathinena samuṭṭhānaṃ, tulyaṃ sakiriyaṃ idaṃ.</p>
              <p>Aṭṭakārikathā.</p>
              <p>2024.</p>
              <p>Jānantī bhikkhunī coriṃ, vajjhaṃ viditameva yā;</p>
              <p>Saṅghaṃ anapaloketvā, rājānaṃ gaṇameva vā.</p>
              <p>2025.</p>
              <p>Vuṭṭhāpeyya vinā kappaṃ, corivuṭṭhāpanaṃ pana;</p>
              <p>Saṅghādisesamāpatti-māpannā nāma hoti sā.</p>
              <p>2026.</p>
              <p>Pañcamāsagghanaṃ yāya, haritaṃ parasantakaṃ;</p>
              <p>Atirekagghanaṃ vāpi, ayaṃ ‘‘corī’’ti vuccati.</p>
              <p>2027.</p>
              <p>Bhikkhunīsu panaññāsu, titthiyesupi vā tathā;</p>
              <p>Yā pabbajitapubbā sā, ayaṃ ‘‘kappā’’ti vuccati.</p>
              <p>2028.</p>
              <p>Vuṭṭhāpeti ^a^M0.0192^ea^ ca yā coriṃ, ṭhapetvā kappamevidaṃ;</p>
              <p>Sace ācariniṃ pattaṃ, cīvaraṃ pariyesati.</p>
              <p>2029.</p>
              <p>Sammannati ca sīmaṃ vā, tassā āpatti dukkaṭaṃ;</p>
              <p>Ñattiyā dukkaṭaṃ dvīhi, kammavācāhi ca dvayaṃ.</p>
              <p>2030.</p>
              <p>Thullaccayassa, kammante, garukaṃ niddise budho;</p>
              <p>Gaṇo ācarinī ceva, na ca muccati dukkaṭaṃ.</p>
              <p>2031.</p>
              <p>Anāpatti ajānantī, vuṭṭhāpeti, tatheva ca;</p>
              <p>Kappaṃ vā apaloketvā, tassā ummattikāya vā.</p>
              <p>2032.</p>
              <p>Corivuṭṭhāpanaṃ nāma, jāyate vācacittato;</p>
              <p>Kāyavācādito ceva, sacittañca kriyākriyaṃ.</p>
              <p>Corivuṭṭhāpanakathā.</p>
              <p>2033.</p>
              <p>Gāmantaraṃ nadīpāraṃ, gaccheyyekāva yā sace;</p>
              <p>Ohīyeyya gaṇamhā vā, rattiṃ vippavaseyya vā.</p>
              <p>2034.</p>
              <p>Paṭhamāpattikaṃ ^a^V0.0169^ea^ dhammaṃ, sāpannā garukaṃ siyā;</p>
              <p>Sakagāmā anāpatti, ñātabbā nikkhamantiyā.</p>
              <p>2035.</p>
              <p>Nikkhamitvā tato aññaṃ, gāmaṃ gacchantiyā pana;</p>
              <p>Dukkaṭaṃ padavārena, veditabbaṃ vibhāvinā.</p>
              <p>2036.</p>
              <p>Ekena padavārena, gāmassa itarassa ca;</p>
              <p>Parikkhepe atikkante, upacārokkamepi vā.</p>
              <p>2037.</p>
              <p>Thullaccayaṃ atikkante, okkante dutiyena tu;</p>
              <p>Pādena garukāpatti, hoti bhikkhuniyā pana.</p>
              <p>2038.</p>
              <p>Nikkhamitvā sace pacchā, sakaṃ gāmaṃ visantiyā;</p>
              <p>Ayameva nayo ñeyyo, vaticchiddena vā tathā.</p>
              <p>2039.</p>
              <p>Pākārena ^a^M0.0193^ea^ vihārassa, bhūmiṃ tu pavisantiyā;</p>
              <p>Kappiyanti paviṭṭhattā, na doso koci vijjati.</p>
              <p>2040.</p>
              <p>Bhikkhunīnaṃ vihārassa, bhūmi tāsaṃ tu kappiyā;</p>
              <p>Hoti bhikkhuvihārassa, bhūmi tāsamakappiyā.</p>
              <p>2041.</p>
              <p>Hatthiassarathādīhi, iddhiyā vā visantiyā;</p>
              <p>Anāpatti siyāpatti, padasā gamane pana.</p>
              <p>2042.</p>
              <p>Yaṃ kiñci sakagāmaṃ vā, paragāmampi vā tathā;</p>
              <p>Bahigāme pana ṭhatvā, āpatti pavisantiyā.</p>
              <p>2043.</p>
              <p>Lakkhaṇenupapannāya, nadiyā dutiyaṃ vinā;</p>
              <p>Pāraṃ gacchati yā tīraṃ, tassā samaṇiyā pana.</p>
              <p>2044.</p>
              <p>Paṭhamaṃ uddharitvāna, pādaṃ tīre ṭhapentiyā;</p>
              <p>Hoti thullaccayāpatti, dutiyātikkame garu.</p>
              <p>2045.</p>
              <p>Antaranadiyaṃyeva, saddhiṃ dutiyikāya hi;</p>
              <p>Bhaṇḍitvā orimaṃ tīraṃ, tathā paccuttarantiyā.</p>
              <p>2046.</p>
              <p>Iddhiyā setunā nāvā-yānarajjūhi vā pana;</p>
              <p>Evampi ca paraṃ tīraṃ, anāpattuttarantiyā.</p>
              <p>2047.</p>
              <p>Nhāyituṃ pivituṃ vāpi, otiṇṇātha nadiṃ puna;</p>
              <p>Padasāvorimaṃ tīraṃ, paccuttarati vaṭṭati.</p>
              <p>2048.</p>
              <p>Padasā ^a^V0.0170^ea^ otaritvāna, nadiṃ uttaraṇe pana;</p>
              <p>Ārohitvā tathā setuṃ, anāpattuttarantiyā.</p>
              <p>2049.</p>
              <p>Setunā upagantvā vā, yānākāsehi vā sace;</p>
              <p>Yāti uttaraṇe kāle, padasā garukaṃ phuse.</p>
              <p>2050.</p>
              <p>Nadiyā pārimaṃ tīraṃ, ito orimatīrato;</p>
              <p>Ullaṅghitvāna vegena, anāpattuttarantiyā.</p>
              <p>2051.</p>
              <p>Piṭṭhiyaṃ vā nisīditvā, khandhe vā uttarantiyā;</p>
              <p>Hatthasaṅghātane vāpi, dussayānepi vaṭṭati.</p>
              <p>2052.</p>
              <p>‘‘Pureruṇodayāyeva ^a^M0.0194^ea^, pāsaṃ dutiyikāya hi;</p>
              <p>Gamissāmī’’ti ābhogaṃ, vinā bhikkhuniyā pana.</p>
              <p>2053.</p>
              <p>Ekagabbhepi vā hattha-pāsaṃ dutiyikāya hi;</p>
              <p>Atikkamma siyāpatti, aruṇaṃ uṭṭhapentiyā.</p>
              <p>2054.</p>
              <p>‘‘Gamissāmī’’ti ābhogaṃ, katvā gacchantiyā pana;</p>
              <p>Na doso dutiyā pāsaṃ, uṭṭheti aruṇaṃ sace.</p>
              <p>2055.</p>
              <p>Indakhīlamatikkamma, araññaṃ ettha dīpitaṃ;</p>
              <p>Gāmato bahi nikkhamma, tassā dutiyikāya tu.</p>
              <p>2056.</p>
              <p>Dassanassupacāraṃ tu, jānitvā vijahantiyā;</p>
              <p>Hoti thullaccayāpatti, jahite garukaṃ siyā.</p>
              <p>2057.</p>
              <p>Sāṇipākārapākāra-taruantarite pana;</p>
              <p>Savanassupacārepi, sati āpatti hoti hi.</p>
              <p>2058.</p>
              <p>Ajjhokāse tu dūrepi, dassanassupacāratā;</p>
              <p>Hoti, ettha kathaṃ dhamma-savanārocane viya.</p>
              <p>2059.</p>
              <p>Maggamūḷhassa saddena, viya kūjantiyā pana;</p>
              <p>‘‘Ayye’’ti tassā saddassa, savanātikkamepi ca.</p>
              <p>2060.</p>
              <p>Hoti, bhikkhuniyāpatti, garukā evarūpake;</p>
              <p>Ettha bhikkhunī ekāpi, gaṇāyevāti vuccati.</p>
              <p>2061.</p>
              <p>Ohīyitvātha gacchantī, ‘‘pāpuṇissāmi dānihaṃ’’;</p>
              <p>Iccevaṃ tu saussāhā, anubandhati vaṭṭati.</p>
              <p>2062.</p>
              <p>Dvinnaṃ ^a^V0.0171^ea^ maggaṃ gacchantīnaṃ, ekā gantuṃ no sakkoti;</p>
              <p>Ussāhassacchedaṃ katvā, ohīnā ce tassāpatti.</p>
              <p>2063.</p>
              <p>Itarāpi sace yāti, ‘‘ohīyatu aya’’nti ca;</p>
              <p>Hoti tassāpi āpatti, saussāhā na hoti ce.</p>
              <p>2064.</p>
              <p>Gacchantīsu tathā dvīsu, purimā yāti ekakaṃ;</p>
              <p>Aññaṃ pana sace maggaṃ, pacchimāpi ca gaṇhati.</p>
              <p>2065.</p>
              <p>Ekissā ^a^M0.0195^ea^ pana pakkanta-ṭṭhāne tiṭṭhati cetarā;</p>
              <p>Tasmā tattha ubhinnampi, anāpatti pakāsitā.</p>
              <p>2066.</p>
              <p>Aruṇuggamanā pubbe, nikkhamitvā sagāmato;</p>
              <p>Aruṇuggamane kāle, gāmantaragatāya hi.</p>
              <p>2067.</p>
              <p>Atikkamantiyā pāraṃ, nadiyā dutiyikaṃ vinā;</p>
              <p>Āpattiyo catassopi, honti ekakkhaṇe pana.</p>
              <p>2068.</p>
              <p>Pakkantā vāpi vibbhantā, yātā petānaṃ lokaṃ vā;</p>
              <p>Pakkhasaṅkantā vā naṭṭhā, saddhiṃ yātā sā ce hoti.</p>
              <p>2069.</p>
              <p>Gāmantarokkamādīni, cattāripi karontiyā;</p>
              <p>Anāpattīti ñātabbaṃ, evaṃ ummattikāyapi.</p>
              <p>2070.</p>
              <p>Rattiyaṃ vippavāsaṃ tu, hatthapāsova rakkhati;</p>
              <p>Agāmake araññe tu, gaṇā ohīyanaṃ mataṃ.</p>
              <p>2071.</p>
              <p>Sakagāme yathākāmaṃ, divā ca vicarantiyā;</p>
              <p>Cattāropi ca saṅghādi-sesā tassā na vijjare.</p>
              <p>2072.</p>
              <p>Samuṭṭhānādayo tulyā, paṭhamantimavatthunā;</p>
              <p>Sacittaṃ kāyakammañca, ticittañca tivedanaṃ.</p>
              <p>Gāmantaragamanakathā.</p>
              <p>2073.</p>
              <p>Sīmāsammutiyā ceva, gaṇassa pariyesane;</p>
              <p>Ñattiyā dukkaṭaṃ, dvīhi, honti thullaccayā duve.</p>
              <p>2074.</p>
              <p>Kammassa pariyosāne, hoti saṅghādisesatā;</p>
              <p>Tikasaṅghādisesaṃ tu, adhamme tikadukkaṭaṃ.</p>
              <p>2075.</p>
              <p>Pucchitvā ^a^V0.0172^ea^ kārakaṃ saṅghaṃ, chandaṃ datvā gaṇassa vā;</p>
              <p>Vatte vā pana vattantiṃ, asante kārakepi vā.</p>
              <p>2076.</p>
              <p>Bhikkhuniṃ ^a^M0.0196^ea^ pana ukkhittaṃ, yā osāreti bhikkhunī;</p>
              <p>Tassā ummattikādīna-manāpatti pakāsitā.</p>
              <p>2077.</p>
              <p>Saṅghabhedasamā vuttā, samuṭṭhānādayo nayā;</p>
              <p>Kriyākriyamidaṃ vuttaṃ, ayameva visesatā.</p>
              <p>Catutthaṃ.</p>
              <p>2078.</p>
              <p>Sayaṃ avassutā tathā, avassutassa hatthato;</p>
              <p>Manussapuggalassa ce, yadeva kiñci gaṇhati.</p>
              <p>2079.</p>
              <p>Āmisaṃ, gahaṇe tassā;</p>
              <p>Thullaccayamudīritaṃ;</p>
              <p>Ajjhohāresu saṅghādi-;</p>
              <p>Sesā honti payogato.</p>
              <p>2080.</p>
              <p>Ekatovassute kiñci, paṭiggaṇhati, dukkaṭaṃ;</p>
              <p>Ajjhohārappayogesu, thullaccayacayo siyā.</p>
              <p>2081.</p>
              <p>Yakkhapetatiracchāna-paṇḍakānañca hatthato;</p>
              <p>Manussaviggahānampi, ubhatovassute tathā.</p>
              <p>2082.</p>
              <p>Ekatovassute ettha, udake dantakaṭṭhake;</p>
              <p>Gahaṇe paribhoge ca, sabbatthāpi ca dukkaṭaṃ.</p>
              <p>2083.</p>
              <p>Ubhayāvassutābhāve, na doso yadi gaṇhati;</p>
              <p>‘‘Avassuto na cāya’’nti, ñatvā gaṇhati yā pana.</p>
              <p>2084.</p>
              <p>Tassā ummattikādīna-manāpatti pakāsitā;</p>
              <p>Samuṭṭhānādayo tulyā, paṭhamantimavatthunā.</p>
              <p>Pañcamaṃ.</p>
              <p>2085.</p>
              <p>Uyyojane panekissā, itarissā paṭiggahe;</p>
              <p>Dukkaṭāni ca bhogesu, thullaccayagaṇo siyā.</p>
              <p>2086.</p>
              <p>Bhojanassāvasānasmiṃ ^a^M0.0197^ea^^a^V0.0173^ea^, hoti saṅghādisesatā;</p>
              <p>Yakkhādīnaṃ catunnampi, tatheva purisassa ca.</p>
              <p>2087.</p>
              <p>Dantakaṭṭhudakānañca, gahaṇuyyojane pana;</p>
              <p>Tesañca paribhogepi, dukkaṭaṃ parikittitaṃ.</p>
              <p>2088.</p>
              <p>Yakkhādīnaṃ tu sesassa, gahaṇuyyojane pana;</p>
              <p>Bhoge ca dukkaṭaṃ, bhutte, thullaccayamudīritaṃ.</p>
              <p>2089.</p>
              <p>‘‘Nāvassuto’’ti ñatvā vā, kupitā vā na gaṇhati;</p>
              <p>Kulānuddayatā vāpi, uyyojeti ca yā pana.</p>
              <p>2090.</p>
              <p>Tassā ummattikādīna-manāpatti pakāsitā;</p>
              <p>Adinnādānatulyāva, samuṭṭhānādayo nayā.</p>
              <p>Chaṭṭhaṃ.</p>
              <p>2091.</p>
              <p>Sattamaṃ aṭṭhamaṃ saṅgha-bhedena sadisaṃ mataṃ;</p>
              <p>Samuṭṭhānādinā saddhiṃ, natthi kāci visesatā.</p>
              <p>Sattamaṭṭhamāni.</p>
              <p>2092.</p>
              <p>Navame dasame vāpi, vattabbaṃ natthi kiñcipi;</p>
              <p>Anantarasamāyeva, samuṭṭhānādayo nayā.</p>
              <p>Navamadasamāni.</p>
              <p>2093.</p>
              <p>Duṭṭhadosadvayenāpi, sañcarittena tena cha;</p>
              <p>Yāvatatiyakā aṭṭha, cattāri ca ito tato.</p>
              <p>Saṅghādisesakathā.</p>
            </h4>
          </h3>
        </h2>
        <h2>
          <h2n>Nissaggiyakathā</h2n>
          <h3>
            <h3n />
            <h4>
              <h4n />
              <p>2094.</p>
              <p>Adhiṭṭhānūpagaṃ ^a^M0.0198^ea^^a^V0.0174^ea^ pattaṃ, anadhiṭṭhāya bhikkhunī;</p>
              <p>Vikappanamakatvā vā, ekāhampi ṭhapeyya ce.</p>
              <p>2095.</p>
              <p>Aruṇuggamaneneva, saddhiṃ bhikkhuniyā siyā;</p>
              <p>Tassā nissaggiyāpatti, pattasannidhikāraṇā.</p>
              <p>2096.</p>
              <p>Seso pana kathāmaggo, pattasikkhāpade idha;</p>
              <p>Sabbo vuttanayeneva, veditabbo vinicchayo.</p>
              <p>2097.</p>
              <p>Dasāhātikkame tattha, ekāhātikkame idha;</p>
              <p>Tassimassa ubhinnampi, ayameva visesatā.</p>
              <p>Paṭhamaṃ.</p>
              <p>2098.</p>
              <p>Akāle cīvaraṃ dinnaṃ, dinnaṃ kālepi kenaci;</p>
              <p>Ādissa pana ‘‘sampattā, bhājentū’’ti niyāmitaṃ.</p>
              <p>2099.</p>
              <p>Akālacīvaraṃ ‘‘kāla-cīvara’’nti sace pana;</p>
              <p>Bhājāpeyya ca yā tassā, payoge dukkaṭaṃ siyā.</p>
              <p>2100.</p>
              <p>Attanā paṭiladdhaṃ yaṃ, taṃ tu nissaggiyaṃ bhave;</p>
              <p>Labhitvā pana nissaṭṭhaṃ, yathādāne niyojaye.</p>
              <p>2101.</p>
              <p>Katvā vinayakammaṃ tu, paṭiladdhampi taṃ puna;</p>
              <p>Tassa cāyamadhippāyo, sevituṃ na ca vaṭṭati.</p>
              <p>2102.</p>
              <p>Akālavatthasaññāya, dukkaṭaṃ kālacīvare;</p>
              <p>Ubhayatthapi niddiṭṭhaṃ, tathā vematikāyapi.</p>
              <p>2103.</p>
              <p>Kālacīvarasaññāya, cīvare ubhayatthapi;</p>
              <p>Na dosummattikādīnaṃ, tisamuṭṭhānatā matā.</p>
              <p>Dutiyaṃ.</p>
              <p>2104.</p>
              <p>Cīvaresupi ^a^M0.0199^ea^ bandhitvā, ṭhapitesu bahūsvapi;</p>
              <p>Ekāyeva siyāpatti, acchindati sace sayaṃ.</p>
              <p>2105.</p>
              <p>Tathācchindāpane ^a^V0.0175^ea^ ekā, ekāyāṇattiyā bhave;</p>
              <p>Itaresu ca vatthūnaṃ, payogassa vasā siyā.</p>
              <p>2106.</p>
              <p>Tikapācitti aññasmiṃ, parikkhāre tu dukkaṭaṃ;</p>
              <p>Tikadukkaṭamuddiṭṭhaṃ, itarissā tu cīvare.</p>
              <p>2107.</p>
              <p>Tāya vā dīyamānaṃ tu, tassā vissāsameva vā;</p>
              <p>Gaṇhantiyā anāpatti, tisamuṭṭhānatā matā.</p>
              <p>Tatiyaṃ.</p>
              <p>2108.</p>
              <p>Viññāpetvā sace aññaṃ, tadaññaṃ viññāpentiyā;</p>
              <p>Viññattidukkaṭaṃ tassā, lābhā nissaggiyaṃ siyā.</p>
              <p>2109.</p>
              <p>Tikapācittiyaṃ vuttaṃ, anaññe dvikadukkaṭaṃ;</p>
              <p>Anaññenaññasaññāya, appahontepi vā puna.</p>
              <p>2110.</p>
              <p>Tasmiṃ taññeva vā aññaṃ, aññenatthepi vā sati;</p>
              <p>Ānisaṃsañca dassetvā, tadaññaṃ viññāpentiyā.</p>
              <p>2111.</p>
              <p>Anāpattīti ñātabbaṃ, tathā ummattikāyapi;</p>
              <p>Sañcarittasamā vuttā, samuṭṭhānādayo nayā.</p>
              <p>Catutthaṃ.</p>
              <p>2112.</p>
              <p>Aññaṃ cetāpetvā pubbaṃ, pacchā aññaṃ cetāpeyya;</p>
              <p>Evaṃ saññāyaññaṃ dhaññaṃ, mayhaṃ ānetvā detīti.</p>
              <p>2113.</p>
              <p>Cetāpanapayogena, mūlaṭṭhāya hi dukkaṭaṃ;</p>
              <p>Lābhe nissaggiyaṃ hoti, tena caññena vābhataṃ.</p>
              <p>2114.</p>
              <p>Sesaṃ ^a^M0.0200^ea^ anantareneva, sadisanti viniddise;</p>
              <p>Samuṭṭhānādinā saddhiṃ, apubbaṃ natthi kiñcipi.</p>
              <p>Pañcamaṃ.</p>
              <p>2115.</p>
              <p>Aññadatthāya dinnena, parikkhārena yā pana;</p>
              <p>Cetāpeyya sace aññaṃ, saṅghikenidha bhikkhunī.</p>
              <p>2116.</p>
              <p>Payoge ^a^V0.0176^ea^ dukkaṭaṃ, lābhe, tassā nissaggiyaṃ siyā;</p>
              <p>Anaññadatthike ettha, niddiṭṭhaṃ dvikadukkaṭaṃ.</p>
              <p>2117.</p>
              <p>Sesakaṃ aññadatthāya, anāpattupanentiyā;</p>
              <p>Pucchitvā sāmike vāpyā-padāsummattikāya vā.</p>
              <p>2118.</p>
              <p>Sañcarittasamā vuttā, samuṭṭhānādayo nayā;</p>
              <p>Sattamaṃ chaṭṭhasadisaṃ, sayaṃ yācitakaṃ vinā.</p>
              <p>Chaṭṭhasattamāni.</p>
              <p>2119.</p>
              <p>Aṭṭhame navame vāpi, vattabbaṃ natthi kiñcipi;</p>
              <p>‘‘Mahājanikasaññāci-kenā’’ti padatādhikā.</p>
              <p>2120.</p>
              <p>Dasamepi kathā sabbā, anantarasamā matā;</p>
              <p>Samuṭṭhānādinā saddhiṃ, viseso natthi kocipi.</p>
              <p>Aṭṭhamanavamadasamāni.</p>
              <p>Paṭhamo vaggo.</p>
              <p>2121.</p>
              <p>Atirekacatukkaṃsaṃ, garupāvuraṇaṃ pana;</p>
              <p>Cetāpeyya sace tassā, catusaccappakāsinā.</p>
              <p>2122.</p>
              <p>Payoge ^a^M0.0201^ea^ dukkaṭaṃ vuttaṃ, lābhe nissaggiyaṃ mataṃ;</p>
              <p>Kahāpaṇacatukkaṃ tu, kaṃso nāma pavuccati.</p>
              <p>2123.</p>
              <p>Ūnake tu catukkaṃse, uddiṭṭhaṃ dvikadukkaṭaṃ;</p>
              <p>Anāpatti catukkaṃsa-paramaṃ garukaṃ pana.</p>
              <p>2124.</p>
              <p>Cetāpeti tadūnaṃ vā, ñātakānañca santake;</p>
              <p>Aññassatthāya vā atta-dhanenummattikāya vā.</p>
              <p>2125.</p>
              <p>Cetāpentaṃ mahagghaṃ yā, cetāpetappameva vā;</p>
              <p>Samuṭṭhānādayo sabbe, sañcarittasamā matā.</p>
              <p>Ekādasamaṃ.</p>
              <p>2126.</p>
              <p>Lahupāvuraṇaṃ ^a^V0.0177^ea^ aḍḍha- teyyakaṃsagghanaṃ pana;</p>
              <p>Tato ce uttariṃ yaṃ tu, cetāpeti hi bhikkhunī.</p>
              <p>2127.</p>
              <p>Tassā nissaggiyāpatti, pācitti pariyāputā;</p>
              <p>Anantarasamaṃ sesaṃ, natthi kāci visesatā.</p>
              <p>Dvādasamaṃ.</p>
              <p>2128.</p>
              <p>Sādhāraṇāni sesāni, tāni aṭṭhārasāpi ca;</p>
              <p>Imāni dvādasevāpi, samatiṃseva honti hi.</p>
              <p>Nissaggiyakathā.</p>
            </h4>
          </h3>
        </h2>
        <h2>
          <h2n>Pācittiyakathā</h2n>
          <h3>
            <h3n />
            <h4>
              <h4n />
              <p>2129.</p>
              <p>Lasuṇaṃ bhaṇḍikaṃ vuttaṃ, na ekadvitimiñjakaṃ;</p>
              <p>Āmakaṃ māgadhaṃyeva, ‘‘khādissāmī’’ti gaṇhati.</p>
              <p>2130.</p>
              <p>Gahaṇe dukkaṭaṃ tassā, pācitti yadi khādati;</p>
              <p>Ajjhohāravaseneva, pācittiṃ paridīpaye.</p>
              <p>2131.</p>
              <p>Dve ^a^M0.0202^ea^ tayo bhaṇḍike saddhiṃ, saṅkhāditvā sace pana;</p>
              <p>Ajjhoharati yā tassā, ekaṃ pācittiyaṃ siyā.</p>
              <p>2132.</p>
              <p>Bhinditvā tattha ekekaṃ, miñjaṃ khādantiyā pana;</p>
              <p>Miñjānaṃ gaṇanāyassā, pācittigaṇanā siyā.</p>
              <p>2133.</p>
              <p>Palaṇḍuko bhañjanako, harito cāpalopi ca;</p>
              <p>Lasuṇā pana cattāro, vaṭṭanteva sabhāvato.</p>
              <p>2134.</p>
              <p>^b^Palaṇḍuko^eb^ paṇḍuvaṇṇo, ^b^bhañjano^eb^ lohitopi ca;</p>
              <p>^b^Harito^eb^ haritavaṇṇo, ^b^cāpalo^eb^ setakopi ca.</p>
              <p>2135.</p>
              <p>Ekā miñjā palaṇḍussa, bhañjanassa duve siyuṃ;</p>
              <p>Tisso haritakassāpi, cāpalo hotyamiñjako.</p>
              <p>2136.</p>
              <p>Sūpamaṃsādisaṃpāke ^a^V0.0178^ea^, sāḷavuttaribhaṅgake;</p>
              <p>Na dosummattikādīnaṃ, samuṭṭhāneḷakūpamaṃ.</p>
              <p>Paṭhamaṃ.</p>
              <p>2137.</p>
              <p>Sambādhe upakacchesu, muttassa karaṇepi vā;</p>
              <p>Ekalomampi pācitti, saṃharāpentiyā siyā.</p>
              <p>2138.</p>
              <p>Bahukepi tathā lome, saṃharāpentiyā pana;</p>
              <p>Payogagaṇanāyassā, na lomagaṇanāya hi.</p>
              <p>2139.</p>
              <p>Na doso sati ābādhe, lomake saṃharantiyā;</p>
              <p>Samuṭṭhānādayo magga- saṃvidhānasamā matā.</p>
              <p>Dutiyaṃ.</p>
              <p>2140.</p>
              <p>Hoti antamaso mutta-karaṇassa talaghātane;</p>
              <p>Kesarenāpi rāgena, pācitti padumassa vā.</p>
              <p>2141.</p>
              <p>Gaṇḍaṃ ^a^M0.0203^ea^ tattha vaṇaṃ vāpi, na doso paharantiyā;</p>
              <p>Samuṭṭhānādayo tulyā, paṭhamantimavatthunā.</p>
              <p>Tatiyaṃ.</p>
              <p>2142.</p>
              <p>Yā panuppalapattampi, byañjane bhikkhunattano;</p>
              <p>Kāmarāgaparetā tu, paveseti na vaṭṭati.</p>
              <p>2143.</p>
              <p>Idaṃ vatthuvaseneva, vuttaṃ tu jatumaṭṭhakaṃ;</p>
              <p>Daṇḍamelāḷukaṃ vāpi, muttassa karaṇe pana.</p>
              <p>2144.</p>
              <p>Samphassaṃ sādiyantiyā, paveseti sace pana;</p>
              <p>Pavesāpeti vā tasmiṃ, tassā pācittiyaṃ siyā.</p>
              <p>2145.</p>
              <p>Ābādhapaccayā doso, natthi ummattikāya vā;</p>
              <p>Talaghātakatulyāva, samuṭṭhānādayo matā.</p>
              <p>Catutthaṃ.</p>
              <p>2146.</p>
              <p>Aṅgulīnaṃ ^a^V0.0179^ea^ pana dvinnaṃ, aggapabbadvayādhikaṃ;</p>
              <p>Pācittiyaṃ pavesetvā, dakasuddhiṃ karontiyā.</p>
              <p>2147.</p>
              <p>Ekissāṅguliyā tīṇi, pabbāni pana dīghato;</p>
              <p>Pācittiyaṃ bhave suddhiṃ, pavesetvādiyantiyā.</p>
              <p>2148.</p>
              <p>Catunnaṃ vāpi tissannaṃ, ekapabbampi yā pana;</p>
              <p>Vitthārato paveseti, tassā pācittiyaṃ siyā.</p>
              <p>2149.</p>
              <p>Iti sabbappakārena, ^b^mahāpaccariyā^eb^ pana;</p>
              <p>Abhibyattataraṃ katvā, ayamattho vibhāvito.</p>
              <p>2150.</p>
              <p>Doso dvaṅgulapabbe vā, natthi ābādhakāraṇā;</p>
              <p>Adhikampi pavesetvā, dakasuddhiṃ karontiyā.</p>
              <p>2151.</p>
              <p>Tathā ^a^M0.0204^ea^ ummattikādīna-manāpatti pakāsitā;</p>
              <p>Samuṭṭhānādayo sabbe, talaghātasamā matā.</p>
              <p>Pañcamaṃ.</p>
              <p>2152.</p>
              <p>Bhuñjato pana bhikkhussa, pānīyaṃ vā vidhūpanaṃ;</p>
              <p>Gahetvā upatiṭṭheyya, tassā pācittiyaṃ siyā.</p>
              <p>2153.</p>
              <p>Gahitā udakeneva, khīratakkādayo rasā;</p>
              <p>‘‘Bījanī’’ti ca yā kāci, vatthakoṇādi vuccati.</p>
              <p>2154.</p>
              <p>Hatthapāse idhaṭṭhāna-paccayāpatti dīpitā;</p>
              <p>Pahārapaccayā vuttaṃ, khandhake dukkaṭaṃ visuṃ.</p>
              <p>2155.</p>
              <p>Hatthapāsaṃ jahitvā vā, upatiṭṭhantiyā pana;</p>
              <p>Khādato khādanaṃ vāpi, hoti āpatti dukkaṭaṃ.</p>
              <p>2156.</p>
              <p>Na doso deti dāpeti, tathā ummattikāya vā;</p>
              <p>Idaṃ eḷakalomena, samuṭṭhānaṃ samaṃ mataṃ.</p>
              <p>Chaṭṭhaṃ.</p>
              <p>2157.</p>
              <p>Viññatvā āmakaṃ dhaññaṃ, bhajjitvā yadi bhikkhunī;</p>
              <p>Koṭṭetvā ca pacitvā ca, pācitti paribhuñjati.</p>
              <p>2158.</p>
              <p>Na ^a^V0.0180^ea^ kevalaṃ tu dhaññānaṃ, gahaṇeyeva dukkaṭaṃ;</p>
              <p>Haraṇepi ca dhaññānaṃ, tathā sukkhāpane pana.</p>
              <p>2159.</p>
              <p>Bhajjanatthāya dhaññānaṃ, kapalluddhanasajjane;</p>
              <p>Aggissa karaṇe dabbi-sajjane ca, kapallake.</p>
              <p>2160.</p>
              <p>Dhaññapakkhipane tattha, dabbiyā ghaṭṭakoṭṭane;</p>
              <p>Papphoṭanādike sabba-payoge dukkaṭaṃ bhave.</p>
              <p>2161.</p>
              <p>Bhojanañceva ^a^M0.0205^ea^ viññatti, pamāṇaṃ idamettha hi;</p>
              <p>Viññatvā vā sayaṃ tasmā, bhajjanādīni aññato.</p>
              <p>2162.</p>
              <p>Viññāpetvā panaññāya, bhajjanādīni vā sayaṃ;</p>
              <p>Kārāpetvāpi katvā vā, ajjhoharati yā pana.</p>
              <p>2163.</p>
              <p>Ajjhohārapayogesu, tassā pācittiyo siyuṃ;</p>
              <p>Mātaraṃ vāpi yācitvā, pācitti paribhuñjati.</p>
              <p>2164.</p>
              <p>Bhajjanādīni katvā vā, kārāpetvāpi vā pana;</p>
              <p>Aviññatti sayaṃ laddhaṃ, dukkaṭaṃ paribhuñjati.</p>
              <p>2165.</p>
              <p>Viññattiyā panaññāya, laddhaṃ tāya sayampi vā;</p>
              <p>Kārāpetvāpi katvā vā, tathā ajjhoharantiyā.</p>
              <p>2166.</p>
              <p>Sedakammādiatthāya, dhaññaviññattiyā pana;</p>
              <p>Ṭhapetvā satta dhaññāni, sesaviññattiyāpi ca.</p>
              <p>2167.</p>
              <p>Anāpattīti ñātabbaṃ, tathā ummattikāya ca;</p>
              <p>Ñātakānampi dhaññaṃ tu, āmakaṃ na ca vaṭṭati.</p>
              <p>2168.</p>
              <p>Vinā viññattiyā laddhaṃ, navakammesu vaṭṭati;</p>
              <p>Samuṭṭhānādayo sabbe, addhānasadisā matā.</p>
              <p>Sattamaṃ.</p>
              <p>2169.</p>
              <p>Uccāraṃ vāpi passāvaṃ, saṅkāraṃ vā vighāsakaṃ;</p>
              <p>Chaḍḍeyya vā tirokuṭṭe, chaḍḍāpeyya parehi vā.</p>
              <p>2170.</p>
              <p>Hoti pācittiyaṃ tassā, pākārepi ayaṃ nayo;</p>
              <p>Chaḍḍentiyā panekeka-manekāpatti dīpitā.</p>
              <p>2171.</p>
              <p>Etāni ^a^V0.0181^ea^ pana vatthūni, cattāri sakalānipi;</p>
              <p>Ekeneva payogena, ekā chaḍḍentiyā siyā.</p>
              <p>2172.</p>
              <p>Āṇattiyampi ^a^M0.0206^ea^ eseva, nayo ñeyyo vibhāvinā;</p>
              <p>Chaḍḍane dantakaṭṭhassa, pācitti paridīpitā.</p>
              <p>2173.</p>
              <p>Sabbattha pana bhikkhussa, hoti āpatti dukkaṭaṃ;</p>
              <p>Avalañjepi vā ṭhāne, oloketvāpi vā pana.</p>
              <p>2174.</p>
              <p>Chaḍḍentiyā anāpatti, tathā ummattikāya vā;</p>
              <p>Sañcarittasamuṭṭhānaṃ, kriyākriyamidaṃ siyā.</p>
              <p>Aṭṭhamaṃ.</p>
              <p>2175.</p>
              <p>Khette vā nāḷikerādi-ārāme vāpi yā pana;</p>
              <p>Ropime haritaṭṭhāne, yattha katthaci bhikkhunī.</p>
              <p>2176.</p>
              <p>Tāni cattāri vatthūni, sace chaḍḍeti vā sayaṃ;</p>
              <p>Chaḍḍāpeti tathā vutta-nayo āpattinicchayo.</p>
              <p>2177.</p>
              <p>Bhuñjamānā nisīditvā, khette tu harite tathā;</p>
              <p>Ucchuādīni khādantī, gacchantī pana tattha yā.</p>
              <p>2178.</p>
              <p>Chaḍḍeti yadi ucchiṭṭhaṃ, udakaṃ calakāni vā;</p>
              <p>Hoti pācittiyaṃ tassā, bhikkhuno hoti dukkaṭaṃ.</p>
              <p>2179.</p>
              <p>Chaḍḍentiyā siyāpatti, ṭhāne antamaso jalaṃ;</p>
              <p>Pivitvā matthakacchinnaṃ, nāḷikerampi tādise.</p>
              <p>2180.</p>
              <p>Kasite tu panaṭṭhāne, bījanikkhepane kate;</p>
              <p>Na uṭṭhetaṅkuraṃ yāva, sabbesaṃ tāva dukkaṭaṃ.</p>
              <p>2181.</p>
              <p>Lāyitampi manussānaṃ, khettaṃ rakkhati ce puna;</p>
              <p>Rohanatthāya tatthassā, yathāvatthukameva hi.</p>
              <p>2182.</p>
              <p>Na doso chaḍḍite khette, sabbaṃ chaḍḍentiyā pana;</p>
              <p>Samuṭṭhānādayo sabbe, aṭṭhamena samā matā.</p>
              <p>Navamaṃ.</p>
              <p>2183.</p>
              <p>Naccaṃ ^a^M0.0207^ea^^a^V0.0182^ea^ vā pana gītaṃ vā, vāditaṃ vāpi bhikkhunī;</p>
              <p>Dassanatthāya gaccheyya, tassā pācittiyaṃ siyā.</p>
              <p>2184.</p>
              <p>Dassanatthāya naccassa, gītassa savanāya ca;</p>
              <p>Gacchantiyā siyā tassā, padavārena dukkaṭaṃ.</p>
              <p>2185.</p>
              <p>Sace ekapayogena, olokentī ca passati;</p>
              <p>Suṇāti tesaṃ gītampi, ekā pācitti dīpitā.</p>
              <p>2186.</p>
              <p>Aññasmimpi disābhāge, naccaṃ passati ce pana;</p>
              <p>Suṇāti aññato gītaṃ, visuṃ pācittiyo siyuṃ.</p>
              <p>2187.</p>
              <p>Payogagaṇanāyettha, āpattigaṇanā siyā;</p>
              <p>Naccituṃ gāyituṃ neva, sayaṃ labhati bhikkhunī.</p>
              <p>2188.</p>
              <p>‘‘Aññaṃ naccāti vādehi’’, iti vattuṃ na vaṭṭati;</p>
              <p>‘‘Upaṭṭhānaṃ karomā’’ti, vutte vā sampaṭicchituṃ.</p>
              <p>2189.</p>
              <p>Tassā pācitti sabbattha, bhikkhuno hoti dukkaṭaṃ;</p>
              <p>‘‘Upaṭṭhānaṃ karomā’’ti, vutte bhikkhuniyā pana.</p>
              <p>2190.</p>
              <p>‘‘Upaṭṭhānaṃ pasattha’’nti, vattumevaṃ tu vaṭṭati;</p>
              <p>Ārāmeyeva ṭhatvā vā, yā passati suṇāti vā.</p>
              <p>2191.</p>
              <p>Attano ca ṭhitokāsaṃ, āgantvā ca payojitaṃ;</p>
              <p>Gantvā passantiyā vāpi, tathārūpā hi kāraṇā.</p>
              <p>2192.</p>
              <p>Passantiyā tathā maggaṃ, naccaṃ paṭipathepi ca;</p>
              <p>Tathā ummattikādīna-manāpattāpadāsupi.</p>
              <p>2193.</p>
              <p>Idameḷakalomena, samuṭṭhānaṃ samaṃ mataṃ;</p>
              <p>Lokavajjamidaṃ pāpa-cittañceva tivedanaṃ.</p>
              <p>Dasamaṃ.</p>
              <p>Lasuṇavaggo paṭhamo.</p>
              <p>2194.</p>
              <p>Yādha ^a^M0.0208^ea^ rattandhakārasmiṃ, appadīpe panekikā;</p>
              <p>Santiṭṭhati sace saddhiṃ, purisena ca bhikkhunī.</p>
              <p>2195.</p>
              <p>Tassā ^a^V0.0183^ea^ pācittiyaṃ vuttaṃ, saddhiṃ vā sallapantiyā;</p>
              <p>Hatthapāsaṃ samāgantvā, rahassādavasena tu.</p>
              <p>2196.</p>
              <p>Hatthapāsaṃ jahitvā vā, purisassa sace pana;</p>
              <p>Ajahitvāpi vā yakkha-petādīnampi bhikkhunī.</p>
              <p>2197.</p>
              <p>Santiṭṭhati ca yā tassā, dukkaṭaṃ paridīpitaṃ;</p>
              <p>Anāpatti sace koci, dutiyā viññu vijjati.</p>
              <p>2198.</p>
              <p>Tathā ummattikādīna-mathaññavihitāya vā;</p>
              <p>Theyyasatthasamuṭṭhānaṃ, kriyaṃ saññāvimokkhakaṃ.</p>
              <p>Paṭhamaṃ.</p>
              <p>2199.</p>
              <p>Dutiye tu ‘‘paṭicchanne, okāse’’ti idaṃ pana;</p>
              <p>Adhikaṃ itaraṃ sabbaṃ, paṭhamena samaṃ mataṃ.</p>
              <p>Dutiyaṃ.</p>
              <p>2200.</p>
              <p>Tatiyepi catutthepi, apubbaṃ natthi kiñcipi;</p>
              <p>Samānaṃ paṭhameneva, samuṭṭhānādinā saha.</p>
              <p>Tatiyacatutthāni.</p>
              <p>2201.</p>
              <p>Chadananto nisīditvā, anovassappadesakaṃ;</p>
              <p>Ajjhokāse nisīditvā, upacārampi vā sace.</p>
              <p>2202.</p>
              <p>Atikkameti yā, hoti, dukkaṭaṃ paṭhame pade;</p>
              <p>Dutiye ca pade tassā, pācitti pariyāputā.</p>
              <p>2203.</p>
              <p>Pallaṅkassa ^a^M0.0209^ea^ anokāse, dukkaṭaṃ samudīritaṃ;</p>
              <p>Tathāpuṭṭhe anāpuṭṭha-saññāya vicikicchato.</p>
              <p>2204.</p>
              <p>Asaṃhārimenāpatti, gilānāyāpadāsu vā;</p>
              <p>Samuṭṭhānādayo sabbe, kathinena samā matā.</p>
              <p>Pañcamaṃ.</p>
              <p>2205.</p>
              <p>Ekāpatti ^a^V0.0184^ea^ nisīditvā, hoti gacchantiyā pana;</p>
              <p>Ekāva anisīditvā, nipajjitvā vajantiyā.</p>
              <p>2206.</p>
              <p>Nisīditvā nipajjitvā, honti gacchantiyā duve;</p>
              <p>Sesaṃ anantareneva, samuṭṭhānādinā samaṃ.</p>
              <p>Chaṭṭhaṃ.</p>
              <p>2207.</p>
              <p>Chaṭṭhena sattamaṃ tulyaṃ, aṭṭhame natthi kiñcipi;</p>
              <p>Vattabbaṃ tisamuṭṭhānaṃ, sacittaṃ dukkhavedanaṃ.</p>
              <p>Sattamaṭṭhamāni.</p>
              <p>2208.</p>
              <p>Nirayabrahmacariyehi, attānaṃ vā parampi vā;</p>
              <p>Abhisapeyya pācitti, vācato vācato siyā</p>
              <p>2209.</p>
              <p>Ṭhapetvā nirayañceva, brahmacariyañca yā pana;</p>
              <p>‘‘Sunakhī sūkarī kākī, kāṇā kuṇī’’tiādinā.</p>
              <p>2210.</p>
              <p>Akkosati ca vācāya, vācāyāpatti dukkaṭaṃ;</p>
              <p>Tikapācittiyaṃ vuttaṃ, sesāya tikadukkaṭaṃ.</p>
              <p>2211.</p>
              <p>Purakkhatvā vadantīna-matthadhammānusāsaniṃ;</p>
              <p>Anāpattaṭṭhameneva, samuṭṭhānādayo samā.</p>
              <p>Navamaṃ.</p>
              <p>2212.</p>
              <p>Rodantiyā ^a^M0.0210^ea^ vadhitvā vā, pācitti paridīpitā;</p>
              <p>Dvīsu tesu panekekaṃ, dukkaṭaṃ tu karontiyā.</p>
              <p>2213.</p>
              <p>Sesamuttānamevettha, samuṭṭhānādayo pana;</p>
              <p>Dhuranikkhepatulyāva, kriyāmattaṃ visesakaṃ.</p>
              <p>Dasamaṃ.</p>
              <p>Andhakāravaggo dutiyo.</p>
              <p>2214.</p>
              <p>Nhāyati ^a^V0.0185^ea^ naggā yā pana hutvā;</p>
              <p>Sabbapayoge dukkaṭamassā;</p>
              <p>Tassa ca vosāne jinavuttaṃ;</p>
              <p>Bhikkhuni dosaṃ sā samupeti.</p>
              <p>2215.</p>
              <p>Acchinnacīvarā naṭṭha-cīvarā āpadāsu vā;</p>
              <p>Na doseḷakalomena, samuṭṭhānādayo samā.</p>
              <p>Paṭhamaṃ.</p>
              <p>2216.</p>
              <p>Dutiye pana vattabbaṃ, apubbaṃ natthi kiñcipi;</p>
              <p>Samuṭṭhānādayo sabbe, sañcarittasamā matā.</p>
              <p>Dutiyaṃ.</p>
              <p>2217.</p>
              <p>Dussibbitaṃ visibbetvā, sibbanatthāya cīvaraṃ;</p>
              <p>Anantarāya taṃ pacchā, yā na sibbeyya bhikkhunī.</p>
              <p>2218.</p>
              <p>Ṭhapetvā catupañcāhaṃ, ‘‘na sibbissāmyaha’’nti hi;</p>
              <p>Dhure nikkhittamatteva, tassā pācittiyaṃ siyā.</p>
              <p>2219.</p>
              <p>Pacchā ^a^M0.0211^ea^ sibbati pācitti, nikkhipitvā dhuraṃ sace;</p>
              <p>Tikapācittiyaṃ vuttaṃ, sesāya tikadukkaṭaṃ.</p>
              <p>2220.</p>
              <p>Vuttaṃ ubhinnamaññasmiṃ, parikkhāre tu dukkaṭaṃ;</p>
              <p>Anāpatti gilānāya, antarāyepi vā sati.</p>
              <p>2221.</p>
              <p>Atikkameti pañcāhaṃ, karontī vāpi cīvaraṃ;</p>
              <p>Dhuranikkhepanaṃ nāma, samuṭṭhānamidaṃ mataṃ.</p>
              <p>Tatiyaṃ.</p>
              <p>2222.</p>
              <p>Pañcāhikaṃ tu saṅghāṭi-cāraṃ yātikkameyya hi;</p>
              <p>Hoti pācittiyāpatti, chaṭṭhe tassāruṇuggame.</p>
              <p>2223.</p>
              <p>Ekasmiṃ cīvare ekā, pañca pañcasu dīpitā;</p>
              <p>Ticīvarañca saṃkacci, dakasāṭīti pañca tu.</p>
              <p>2224.</p>
              <p>Tikapācitti ^a^V0.0186^ea^ pañcāhā-natikkante dvidukkaṭaṃ;</p>
              <p>Pañcame divase pañca, cīvarāni nisevati.</p>
              <p>2225.</p>
              <p>Otāpeti gilānāya, anāpattipadāsupi;</p>
              <p>Samuṭṭhānādayo sabbe, kathinena samā matā.</p>
              <p>Catutthaṃ.</p>
              <p>2226.</p>
              <p>Gahetvā yā anāpucchā, saṅkametabbacīvaraṃ;</p>
              <p>Paribhuñjati aññissā, tassā pācittiyaṃ siyā.</p>
              <p>2227.</p>
              <p>Tikapācittiyaṃ vuttaṃ, sesāya tikadukkaṭaṃ;</p>
              <p>Acchinnacīvarā naṭṭha-cīvarā āpadāsu vā.</p>
              <p>2228.</p>
              <p>Tathā ummattikādīna-manāpatti pakāsitā;</p>
              <p>Kathinena samuṭṭhānaṃ, tulyametaṃ kriyākriyaṃ.</p>
              <p>Pañcamaṃ.</p>
              <p>2229.</p>
              <p>Yā ^a^M0.0212^ea^ hi bhikkhuni saṅghassa, labhitabbaṃ tu cīvaraṃ;</p>
              <p>Nivāreti sace tassā, pācitti paridīpaye.</p>
              <p>2230.</p>
              <p>Gaṇassāpi ca ekissā, lābhe āpatti dukkaṭaṃ;</p>
              <p>Tathevaññaṃ parikkhāraṃ, nivāreti sace pana.</p>
              <p>2231.</p>
              <p>Ānisaṃsaṃ nidassetvā, nivāreti na dosatā;</p>
              <p>Adinnādānatulyāva, samuṭṭhānādayo matā.</p>
              <p>Chaṭṭhaṃ.</p>
              <p>2232.</p>
              <p>Cīvarānaṃ vibhaṅgaṃ yā, paṭisedheyya dhammikaṃ;</p>
              <p>Hoti pācittiyaṃ tassā, dukkaṭaṃ paridīpitaṃ.</p>
              <p>2233.</p>
              <p>Adhamme dhammasaññāya, ubho vematikāya vā;</p>
              <p>Ānisaṃsaṃ nidassetvā, paṭisedhentiyā pana.</p>
              <p>2234.</p>
              <p>Tathā ummattikādīna-manāpatti pakāsitā;</p>
              <p>Samuṭṭhānādayo sabbe, anantarasamā matā.</p>
              <p>Sattamaṃ.</p>
              <p>2235.</p>
              <p>Nivāsanūpagaṃ ^a^V0.0187^ea^ vāpi, tathā pārupanūpagaṃ;</p>
              <p>Kappabindukataṃ kiñci, muñcitvā sahadhammike.</p>
              <p>2236.</p>
              <p>Pitaropi panaññassa, dadeyya yadi cīvaraṃ;</p>
              <p>Yassa kassaci tassāpi, pācitti pariyāputā.</p>
              <p>2237.</p>
              <p>Gaṇanāya vasenettha, cīvarānaṃ tu tā pana;</p>
              <p>Pācittiyo gaṇetabbā, bhikkhuno dukkaṭaṃ siyā.</p>
              <p>2238.</p>
              <p>Tāvakālikamaññesa-manāpatti dadāti ce;</p>
              <p>Sañcarittasamā vuttā, samuṭṭhānādayo nayā.</p>
              <p>Aṭṭhamaṃ.</p>
              <p>2239.</p>
              <p>Cīvarassa ^a^M0.0213^ea^ vibhaṅgaṃ yā, nisedhetvāna cīvare;</p>
              <p>Kālaṃ atikkameyyassā, dubbalāsāya dosatā.</p>
              <p>2240.</p>
              <p>Adubbale tu cīvare, sudubbalanti cetasā;</p>
              <p>Ubhosu kaṅkhitāya vā, avoca dukkaṭaṃ jino.</p>
              <p>2241.</p>
              <p>Ānisaṃsaṃ nidassetvā, nivāreti na dosatā;</p>
              <p>Adinnādānatulyāva, samuṭṭhānādayo matā.</p>
              <p>Navamaṃ.</p>
              <p>2242.</p>
              <p>Dhammikaṃ kathinuddhāraṃ, yā nivāreyya bhikkhunī;</p>
              <p>Tassā pācittiyāpatti, munindena pakāsitā.</p>
              <p>2243.</p>
              <p>Ānisaṃso mahā hoti, yassa atthāramūlako;</p>
              <p>Uddhāramūlako appo, na dātabbo panīdiso.</p>
              <p>2244.</p>
              <p>Ānisaṃso mahā hoti, yassa ubbhāramūlako;</p>
              <p>Atthāramūlako appo, dātabbo evarūpako.</p>
              <p>2245.</p>
              <p>Tathā samānisaṃsopi, saddhāpālanakāraṇā;</p>
              <p>Ānisaṃsaṃ nidassetvā, paṭisedheti vaṭṭati.</p>
              <p>2246.</p>
              <p>Sesaṃ pana asesena, sattamena samaṃ mataṃ;</p>
              <p>Samuṭṭhānādinā saddhiṃ, apubbaṃ natthi kiñcipi.</p>
              <p>Dasamaṃ.</p>
              <p>Naggavaggo tatiyo.</p>
              <p>2247.</p>
              <p>Ekāya ^a^V0.0188^ea^ tu nipannāya, aparā vā nipajjatu;</p>
              <p>Nipajjeyyuṃ saheva dve, dvinnaṃ pācittiyaṃ siyā.</p>
              <p>2248.</p>
              <p>Āpattibahukā ^a^M0.0214^ea^ ñeyyā, punappunaṃ nipajjane;</p>
              <p>Ekāya ca nipannāya, sace ekā nisīdati.</p>
              <p>2249.</p>
              <p>Ubho vāpi nisīdanti, samaṃ, ummattikāya vā;</p>
              <p>Anāpatti samuṭṭhānaṃ, eḷakena samaṃ mataṃ.</p>
              <p>Paṭhamaṃ.</p>
              <p>2250.</p>
              <p>Pāvārakaṭasārādiṃ, santharitvā panekakaṃ;</p>
              <p>Saṃhārimesu teneva, pārupitvā sace pana.</p>
              <p>2251.</p>
              <p>Nipajjanti saheva dve, tāsaṃ pācittiyaṃ siyā;</p>
              <p>Ekasmiṃ dukkaṭaṃ dvinnaṃ, vuttaṃ tu dvikadukkaṭaṃ.</p>
              <p>2252.</p>
              <p>Vavatthānaṃ nidassetvā, nipajjanti sace pana;</p>
              <p>Na dosummattikādīnaṃ, sesaṃ tulyaṃ panādinā.</p>
              <p>Dutiyaṃ.</p>
              <p>2253.</p>
              <p>Purato ca anāpucchā, yadi caṅkamanādayo;</p>
              <p>Kareyya pana pācitti, aññissāphāsukāraṇā.</p>
              <p>2254.</p>
              <p>Nivattanānaṃ gaṇanāya tassā;</p>
              <p>Pācittiyānaṃ gaṇanā ca ñeyyā;</p>
              <p>Payogatoyeva bhavanti dosā;</p>
              <p>Nipajjanaṭṭhānanisīdanānaṃ.</p>
              <p>2255.</p>
              <p>Uddesādīsu pācitti, padānaṃ gaṇanāvasā;</p>
              <p>Tikapācittiyaṃ vuttaṃ, sesāya tikadukkaṭaṃ.</p>
              <p>2256.</p>
              <p>Na ca aphāsukāmāya, āpucchā purato pana;</p>
              <p>Tassā caṅkamanādīni, anāpatti karontiyā.</p>
              <p>2257.</p>
              <p>Adinnādānatulyāva ^a^M0.0215^ea^, samuṭṭhānādayo nayā;</p>
              <p>Kriyākriyamidaṃ pāpa- mānasaṃ dukkhavedanaṃ.</p>
              <p>Tatiyaṃ.</p>
              <p>2258.</p>
              <p>Sayaṃ ^a^V0.0189^ea^ anantarāyā yā, dukkhitaṃ sahajīviniṃ;</p>
              <p>Nupaṭṭhāpeyya caññāya, nupaṭṭheyya sayampi vā.</p>
              <p>2259.</p>
              <p>Dhure nikkhittamatteva, tassā pācittiyaṃ siyā;</p>
              <p>Antevāsiniyā vāpi, dukkaṭaṃ itarāya vā.</p>
              <p>2260.</p>
              <p>Anāpatti gilānāya, gavesitvālabhantiyā;</p>
              <p>Āpadummattikādīnaṃ, dhuranikkhepanodayaṃ.</p>
              <p>Catutthaṃ.</p>
              <p>2261.</p>
              <p>Sakaṃ puggalikaṃ datvā, sakavāṭaṃ upassayaṃ;</p>
              <p>Sayaṃ upassayā tamhā, nikkaḍḍhati sace pana.</p>
              <p>2262.</p>
              <p>Ekeneva payogena, dvārādīsu bahūnipi;</p>
              <p>Taṃ nikkaḍḍhantiyā tassā, ekaṃ pācittiyaṃ siyā.</p>
              <p>2263.</p>
              <p>Payogagaṇanāyettha, pācittigaṇanā matā;</p>
              <p>Āṇattiyampi eseva, nayo vutto mahesinā.</p>
              <p>2264.</p>
              <p>‘‘Ettakāva imaṃ dvārā, nikkaḍḍhāhī’’ti bhāsati;</p>
              <p>Ekāyāṇattiyā dvāra-gaṇanāpattiyo siyuṃ.</p>
              <p>2265.</p>
              <p>Dukkaṭaṃ akavāṭamhā, sesāya tikadukkaṭaṃ;</p>
              <p>Ubhinnaṃ pana sabbattha, parikkhāresu dukkaṭaṃ.</p>
              <p>2266.</p>
              <p>Sesamettha asesena, samuṭṭhānādinā saha;</p>
              <p>Saṅghikā hi vihārasmā, nikkaḍḍhanasamaṃ mataṃ.</p>
              <p>Pañcamaṃ.</p>
              <p>2267.</p>
              <p>Chaṭṭhe ^a^M0.0216^ea^ panidha vattabbaṃ, apubbaṃ natthi kiñcipi;</p>
              <p>Sikkhāpadenariṭṭhassa, sadisova vinicchayo.</p>
              <p>Chaṭṭhaṃ.</p>
              <p>2268.</p>
              <p>Sāsaṅkasammate anto-raṭṭhe bhikkhuniyā pana;</p>
              <p>Carantiyā siyāpatti, vinā satthena cārikaṃ.</p>
              <p>2269.</p>
              <p>Gāmantarapavese ^a^V0.0190^ea^ ca, araññe addhayojane;</p>
              <p>Pācittiyanayo ñeyyo, bhikkhunā vinayaññunā.</p>
              <p>2270.</p>
              <p>Na doso saha satthena, khemaṭṭhānāpadāsu vā;</p>
              <p>Idaṃ eḷakalomena, samuṭṭhānādinā samaṃ.</p>
              <p>Sattamaṃ.</p>
              <p>2271.</p>
              <p>Aṭṭhame navame vāpi, anuttānaṃ na vijjati;</p>
              <p>Sattamena samānāni, samuṭṭhānādinā saha.</p>
              <p>Aṭṭhamanavamāni.</p>
              <p>2272.</p>
              <p>Pācitti dhuranikkhepe, ‘‘na gamissāmyaha’’nti ca;</p>
              <p>Katvā ca dhuranikkhepaṃ, pacchā gacchantiyā tathā.</p>
              <p>2273.</p>
              <p>Yojanāni pavāretvā, pañca gantumpi vaṭṭati;</p>
              <p>Chasu vattabbamevatthi, kinnu nāmidha taṃ siyā.</p>
              <p>2274.</p>
              <p>Tīṇi gantvā ca teneva, paccāgantuṃ na vaṭṭati;</p>
              <p>Aññena pana maggena, pacchāgacchati vaṭṭati.</p>
              <p>2275.</p>
              <p>Anāpattantarāyasmiṃ, tassā dasavidhe sati;</p>
              <p>Āpadāsu gilānāya, alābhe dutiyāya vā.</p>
              <p>2276.</p>
              <p>Rājacoramanussaggi-toyavāḷasarīsapā;</p>
              <p>Manussajīvitabrahma-cariyassantarāyikā.</p>
              <p>2277.</p>
              <p>Samuṭṭhānādinā ^a^M0.0217^ea^ tulyaṃ, paṭhamantimavatthunā;</p>
              <p>Ayameva viseso hi, akriyaṃ dukkhavedanaṃ.</p>
              <p>Dasamaṃ.</p>
              <p>Tuvaṭṭavaggo catuttho.</p>
              <p>2278.</p>
              <p>Rājāgāraṃ cittāgāraṃ, ārāmaṃ kīḷuyyānaṃ vā;</p>
              <p>Kīḷāvāpiṃ nānākāraṃ, daṭṭhuṃ gacchantinaṃ tāni.</p>
              <p>2279.</p>
              <p>Niddiṭṭhaṃ ^a^V0.0191^ea^ muninā tāsaṃ, dukkaṭaṃ tu pade pade;</p>
              <p>Padaṃ anuddharitvāva, sace passanti pañcapi.</p>
              <p>2280.</p>
              <p>Ekāyeva panāpatti, pācitti paridīpitā;</p>
              <p>Gantvā passanti ce taṃ taṃ, pāṭekkāpattiyo siyuṃ.</p>
              <p>2281.</p>
              <p>Payogabahutāyāpi, pācittibahutā siyā;</p>
              <p>Bhikkhussa pana sabbattha, hoti āpatti dukkaṭaṃ.</p>
              <p>2282.</p>
              <p>Avaseso anāpatti-kathāmaggavinicchayo;</p>
              <p>Naccadassanatulyova, samuṭṭhānādinā saha.</p>
              <p>Paṭhamaṃ.</p>
              <p>2283.</p>
              <p>Āsandiṃ vā pallaṅkaṃ vā, māṇanātītaṃ vāḷūpetaṃ;</p>
              <p>Sevantīnaṃ yāsaṃ tāsaṃ, pācittāpattiṃ satthāha.</p>
              <p>2284.</p>
              <p>Nisīdanassāpi nipajjanassa;</p>
              <p>Payogabāhullavasena hoti;</p>
              <p>Iccevamaccantayasena vuttā;</p>
              <p>Pācittiyānaṃ gaṇanā panevaṃ.</p>
              <p>2285.</p>
              <p>Pāde ^a^M0.0218^ea^ āsandiyā chetvā, bhitvā pallaṅkavāḷake;</p>
              <p>Anāpatti samuṭṭhāna-manantarasamaṃ mataṃ.</p>
              <p>Dutiyaṃ.</p>
              <p>2286.</p>
              <p>Channaṃ aññataraṃ suttaṃ, yadi kantati bhikkhunī;</p>
              <p>Yattakaṃ añchitaṃ hatthā, tasmiṃ takkamhi veṭhite.</p>
              <p>2287.</p>
              <p>Ekā pācitti niddiṭṭhā, suttakantanato pana;</p>
              <p>Sabbapubbapayogesu, dukkaṭaṃ hatthavārato.</p>
              <p>2288.</p>
              <p>Na doso kantitaṃ suttaṃ, puna kantantiyā pana;</p>
              <p>Idaṃ eḷakalomena, samuṭṭhānādinā samaṃ.</p>
              <p>Tatiyaṃ.</p>
              <p>2289.</p>
              <p>Koṭṭanaṃ ^a^V0.0192^ea^ taṇḍulānaṃ tu, ādiṃ katvāna dukkaṭaṃ;</p>
              <p>Sabbapubbapayogesu, veyyāvaccaṃ karontiyā.</p>
              <p>2290.</p>
              <p>Bhājanāni gaṇetvāva, pācitti yāguādisu;</p>
              <p>Khajjakādīsu rūpānaṃ, gaṇanāya hi dīpaye.</p>
              <p>2291.</p>
              <p>Sace mātāpitūnampi, āgatānaṃ panattano;</p>
              <p>Kiñci kammaṃ akāretvā, kiñci kātuṃ na vaṭṭati.</p>
              <p>2292.</p>
              <p>Saṅghassa yāgupāne vā, saṅghabhattepi vā tathā;</p>
              <p>Cetiyassa ca pūjāya, veyyāvaccakarassa vā.</p>
              <p>2293.</p>
              <p>Attano ca anāpatti, tathā ummattikāya vā;</p>
              <p>Samuṭṭhānādayo sabbe, tatiyena samā matā.</p>
              <p>Catutthaṃ.</p>
              <p>2294.</p>
              <p>Pācitti ^a^M0.0219^ea^ dhuranikkhepe, yathā cīvarasibbane;</p>
              <p>Tathā idha panekāhaṃ, parihāro na labbhati.</p>
              <p>2295.</p>
              <p>Sesaṃ vuttanayeneva, tattha cīvarasibbane;</p>
              <p>Samuṭṭhānādinā saddhiṃ, veditabbaṃ vibhāvinā;</p>
              <p>Pañcamaṃ.</p>
              <p>2296.</p>
              <p>Kāyena kāyabaddhena, tathā nissaggiyena vā;</p>
              <p>Gihīnaṃ pana yaṃ kiñci, dantaponodakaṃ vinā.</p>
              <p>2297.</p>
              <p>Ajjhoharaṇiyaṃ aññaṃ, aññesaṃ tu dadāti yā;</p>
              <p>Hoti pācittiyaṃ tassā, ṭhapetvā sahadhammike.</p>
              <p>2298.</p>
              <p>Dantakaṭṭhodake vuttaṃ, dukkaṭaṃ muninā idha;</p>
              <p>Yā na deti ca dāpeti, nikkhamitvāpi dentiyā.</p>
              <p>2299.</p>
              <p>Deti bāhiralepaṃ vā, na dosummattikāya vā;</p>
              <p>Samuṭṭhānādayo sabbe, tatiyena samā matā.</p>
              <p>Chaṭṭhaṃ.</p>
              <p>2300.</p>
              <p>Adatvā ^a^V0.0193^ea^ paribhuñjeyya, yā cāvasathacīvaraṃ;</p>
              <p>Divase tu catutthe taṃ, dhovitvā puna cīvaraṃ.</p>
              <p>2301.</p>
              <p>Sāmaṇerāya vā anta-maso utuniyā sace;</p>
              <p>Tassā pācittiyaṃ vuttaṃ, tikapācittiyaṃ siyā.</p>
              <p>2302.</p>
              <p>Tassā nissajjite tasmiṃ, vuttaṃ tu dvikadukkaṭaṃ;</p>
              <p>Utunīnaṃ abhāve tu, aññāsaṃ puna pariyaye.</p>
              <p>2303.</p>
              <p>Acchinnacīvarādīna-manāpattāpadāsupi;</p>
              <p>Samuṭṭhānādayo sabbe, kathinena samā matā.</p>
              <p>Sattamaṃ.</p>
              <p>2304.</p>
              <p>Adatvā ^a^M0.0220^ea^ rakkhaṇatthāya, vihāraṃ sakavāṭakaṃ;</p>
              <p>Hoti pācittiyaṃ tassā, cārikaṃ pakkamantiyā.</p>
              <p>2305.</p>
              <p>Attano gāmato aññaṃ, gāmaṃ gacchantiyā pana;</p>
              <p>Parikkhittavihārassa, parikkhepampi vā tathā.</p>
              <p>2306.</p>
              <p>Itarassupacāraṃ vā, paṭhamena padena taṃ;</p>
              <p>Dukkaṭaṃ samatikkante, pācitti dutiyena tu.</p>
              <p>2307.</p>
              <p>Akavāṭabandhanasmiṃ, dukkaṭaṃ paridīpitaṃ;</p>
              <p>Antarāye anāpatti, jaggikaṃ alabhantiyā.</p>
              <p>2308.</p>
              <p>Āpadāsu gilānāya, tathā ummattikāya vā;</p>
              <p>Samuṭṭhānādayo sabbe, kathinena samā matā.</p>
              <p>Aṭṭhamaṃ.</p>
              <p>2309.</p>
              <p>Hatthiassarathādīhi, saṃyuttaṃ sippameva vā;</p>
              <p>Parūpaghātakaṃ mantā-gadayogappabhedakaṃ.</p>
              <p>2310.</p>
              <p>Pariyāpuṇeyya ce kiñci, yassa kassaci santike;</p>
              <p>Hoti pācittiyaṃ tassā, padādīnaṃ vasenidha.</p>
              <p>2311.</p>
              <p>Lekhe pana anāpatti, dhāraṇāya ca guttiyā;</p>
              <p>Parittesu ca sabbesu, tathā ummattikāya vā.</p>
              <p>Navamaṃ.</p>
              <p>2312.</p>
              <p>Dasame ^a^V0.0194^ea^ natthi vattabbaṃ, navamena samaṃ idaṃ;</p>
              <p>Samuṭṭhānādayo dvinnaṃ, padasodhammasādisā.</p>
              <p>Dasamaṃ.</p>
              <p>Cittāgāravaggo pañcamo.</p>
              <p>2313.</p>
              <p>Sabhikkhukaṃ ^a^M0.0221^ea^ panārāmaṃ, jānitvā pavisantiyā;</p>
              <p>Anāpucchāva yaṃ kiñci, pācitti pariyāputā.</p>
              <p>2314.</p>
              <p>Sace antamaso rukkha-mūlassapi ca bhikkhunī;</p>
              <p>Anāpucchā parikkhepaṃ, atikkāmeti yā pana.</p>
              <p>2315.</p>
              <p>Upacārokkame vāpi, aparikkhittakassa tu;</p>
              <p>Dukkaṭaṃ paṭhame pāde, pācitti dutiye siyā.</p>
              <p>2316.</p>
              <p>Abhikkhuke sabhikkhūti, saññāya panubhosupi;</p>
              <p>Jātakaṅkhāya vā tassā, hoti āpatti dukkaṭaṃ.</p>
              <p>2317.</p>
              <p>Paṭhamaṃ pavisantīnaṃ, tāsaṃ sīsānulokikā;</p>
              <p>Tā sannipatitā yattha, tāsaṃ gacchati santikaṃ.</p>
              <p>2318.</p>
              <p>Santaṃ bhikkhuṃ panāpucchā, maggo vārāmamajjhato;</p>
              <p>Tena gacchantiyā vāpi, āpadāsu visantiyā.</p>
              <p>2319.</p>
              <p>Tathā ummattikādīna-manāpatti pakāsitā;</p>
              <p>Dhuranikkhepatulyāva, samuṭṭhānādayo nayā.</p>
              <p>Paṭhamaṃ.</p>
              <p>2320.</p>
              <p>Akkoseyya ca yā bhikkhuṃ, paribhāseyya vā pana;</p>
              <p>Tikapācittiyaṃ tassā, sese ca tikadukkaṭaṃ.</p>
              <p>2321.</p>
              <p>Purakkhatvā vadantīna-;</p>
              <p>Matthadhammānusāsaniṃ;</p>
              <p>Na dosomasavādena;</p>
              <p>Tulyo sesanayo mato.</p>
              <p>Dutiyaṃ.</p>
              <p>2322.</p>
              <p>Yā ^a^V0.0195^ea^ saṅghaṃ paribhāseyya, tassā pācittiyaṃ siyā;</p>
              <p>Ekaṃ sambahulā vāpi, tatheva itarāya vā.</p>
              <p>2323.</p>
              <p>Paribhāsantiyā ^a^M0.0222^ea^ tassā, dukkaṭaṃ paridīpitaṃ;</p>
              <p>Sesaṃ anantareneva, samuṭṭhānādinā samaṃ.</p>
              <p>Tatiyaṃ.</p>
              <p>2324.</p>
              <p>Nimantitāpi vā sace, pavāritāpi vā pana;</p>
              <p>Nimantanapavāraṇā, ubhopi vuttalakkhaṇā.</p>
              <p>2325.</p>
              <p>Purebhattaṃ tu yāguñca, ṭhapetvā kālikattayaṃ;</p>
              <p>Yā cajjhoharaṇatthāya, yaṃ kiñci pana āmisaṃ.</p>
              <p>2326.</p>
              <p>Paṭiggaṇhāti ce tassā, gahaṇe dukkaṭaṃ siyā;</p>
              <p>Ajjhohāravasenettha, pācitti paridīpitā.</p>
              <p>2327.</p>
              <p>Kālikāni ca tīṇeva, āhāratthāya gaṇhati;</p>
              <p>Gahaṇe dukkaṭaṃ vuttaṃ, tathā ajjhoharantiyā.</p>
              <p>2328.</p>
              <p>Nimantitā yā pana appavāritā;</p>
              <p>Sacepi yāguṃ pivatīdha vaṭṭati;</p>
              <p>Tathā kathetvā puna sāmikassa vā;</p>
              <p>Sacepi sā bhuñjati aññabhojanaṃ.</p>
              <p>2329.</p>
              <p>Kālikāni ca tīṇeva, paccaye sati bhuñjati;</p>
              <p>Tathā ummattikādīnaṃ, anāpatti pakāsitā.</p>
              <p>2330.</p>
              <p>Samuṭṭhānamidaṃ tulyaṃ, addhānena kriyākriyaṃ;</p>
              <p>Nimantitā anāpucchā, sāmiṃ bhuñjati ce pana.</p>
              <p>2331.</p>
              <p>Kappiyaṃ pana kāretvā, akāretvāpi vā yadi;</p>
              <p>Paribhuñjati yā tassā, pācitti kriyato siyā.</p>
              <p>Catutthaṃ.</p>
              <p>2332.</p>
              <p>Bhikkhunīnaṃ avaṇṇaṃ vā, pācitti kulasantike;</p>
              <p>Kulassāvaṇṇanaṃ vāpi, bhikkhunīnaṃ vadantiyā.</p>
              <p>2333.</p>
              <p>Santaṃ ^a^M0.0223^ea^^a^V0.0196^ea^ bhāsantiyā dosaṃ, na dosummattikāya vā;</p>
              <p>Omasavādatulyāva, samuṭṭhānādayo nayā.</p>
              <p>Pañcamaṃ.</p>
              <p>2334.</p>
              <p>Addhayojanato ore, bhikkhu ovādadāyako;</p>
              <p>Na vasati sace maggo, akhemo vā sace siyā.</p>
              <p>2335.</p>
              <p>Ayaṃ abhikkhuko nāma, āvāso pana tattha hi;</p>
              <p>Upagacchantiyā vassaṃ, āpatti aruṇuggame.</p>
              <p>2336.</p>
              <p>Pakkantā pakkhasaṅkantā, vibbhantā vā matāpi vā;</p>
              <p>Vassaṃ upagatā bhikkhū, anāpattāpadāsupi.</p>
              <p>2337.</p>
              <p>Seso ñeyyo kathāmaggo;</p>
              <p>Bhikkhunovādako pana;</p>
              <p>Idaṃ eḷakalomena;</p>
              <p>Samuṭṭhānādinā samaṃ.</p>
              <p>Chaṭṭhaṃ.</p>
              <p>2338.</p>
              <p>Yā bhikkhunubhatosaṅghe, vassaṃvuṭṭhā tato puna;</p>
              <p>‘‘Nāhaṃ pavāressāmī’’ti, sā nikkhipati ce dhuraṃ.</p>
              <p>2339.</p>
              <p>Dhure nikkhittamattasmiṃ, tassā pācittiyaṃ siyā;</p>
              <p>Sati vā antarāyasmiṃ, gilānāyāpadāsupi.</p>
              <p>2340.</p>
              <p>Pariyesitvāpi vā bhikkhuṃ, na doso alabhantiyā;</p>
              <p>Idaṃ tu dhuranikkhepa-samuṭṭhānamudīritaṃ.</p>
              <p>Sattamaṃ.</p>
              <p>2341.</p>
              <p>‘‘Ovādādīnamatthāya, na gacchissāmyaha’’nti hi;</p>
              <p>Dhure nikkhittamattasmiṃ, pācitti paridīpaye.</p>
              <p>2342.</p>
              <p>Sadisaṃ ^a^M0.0224^ea^ tu samuṭṭhānaṃ, paṭhamantimavatthunā;</p>
              <p>Akriyaṃ lokavajjañca, kāyikaṃ dukkhavedanaṃ.</p>
              <p>Aṭṭhamaṃ.</p>
              <p>2343.</p>
              <p>‘‘Na ^a^V0.0197^ea^ yācissāmi ovādaṃ, na pucchissāmuposathaṃ’’;</p>
              <p>Iccevaṃ pana nikkhitte, dhure pācittiyaṃ siyā.</p>
              <p>2344.</p>
              <p>Sati vā antarāyasmiṃ, gilānāyāpadāsu vā;</p>
              <p>Na doso pariyesitvā, dutiyaṃ alabhantiyā.</p>
              <p>2345.</p>
              <p>Aṭṭhamepi anāpatti, evameva pakāsitā;</p>
              <p>Idaṃ tu dhuranikkhepa-samuṭṭhānamudīritaṃ.</p>
              <p>Navamaṃ.</p>
              <p>2346.</p>
              <p>Pasākhe pana sañjātaṃ, gaṇḍaṃ rucitameva vā;</p>
              <p>Anāpucchāva saṅghaṃ vā, gaṇaṃ ekena ekikā.</p>
              <p>2347.</p>
              <p>‘‘Bhinda phālehi dhovā’’ti, sabbānevāṇāpentiyā;</p>
              <p>Katesu dukkaṭāniccha, tassā pācittiyo cha ca.</p>
              <p>2348.</p>
              <p>‘‘Yamettha atthi kātabbaṃ, taṃ sabbaṃ tvaṃ karohi’’ti;</p>
              <p>Āṇāpeti sace evaṃ, so ca sabbaṃ karoti ce.</p>
              <p>2349.</p>
              <p>Ekāya pana vācāya, dukkaṭāni panaccha ca;</p>
              <p>Tassā pācittiyacchakkaṃ, dvādasāpattiyo siyuṃ.</p>
              <p>2350.</p>
              <p>Bhedanādīsu ekaṃ sā, āṇāpeti sace pana;</p>
              <p>So karoti ca sabbāni, ekaṃ pācittiyaṃ siyā.</p>
              <p>2351.</p>
              <p>Āpucchitvāpi vā viññuṃ, gahetvā dutiyampi vā;</p>
              <p>Bhedanādīni sabbāni, kārāpeti sace pana.</p>
              <p>2352.</p>
              <p>Tassā ^a^M0.0225^ea^ ummattikādīna-manāpatti pakāsitā;</p>
              <p>Samuṭṭhānādayo sabbe, kathinena samā matā.</p>
              <p>Dasamaṃ.</p>
              <p>Ārāmavaggo chaṭṭho.</p>
              <p>2353.</p>
              <p>Gaṇaṃpariyesanādismiṃ, gabbhiniṃ vuṭṭhapentiyā;</p>
              <p>Ñattiyā kammavācāhi, upajjhāyāya dukkaṭaṃ.</p>
              <p>2354.</p>
              <p>Kammavācāya ^a^V0.0198^ea^ osāne, pācitti pariyāputā;</p>
              <p>Tathā gabbhinisaññāya, na ca gabbhiniyā pana.</p>
              <p>2355.</p>
              <p>Ubho sañjātakaṅkhāya, hoti āpatti dukkaṭaṃ;</p>
              <p>Tathācariniyā tassā, gaṇassāpi ca dīpitaṃ.</p>
              <p>2356.</p>
              <p>Dvīsvagabbhinisaññāya, na dosummattikāya vā;</p>
              <p>Adinnādānatulyāva, samuṭṭhānādayo nayā.</p>
              <p>Paṭhamaṃ.</p>
              <p>2357.</p>
              <p>Dutiye natthi vattabbaṃ, paṭhamena samaṃ mataṃ;</p>
              <p>Samuṭṭhānādinā saddhiṃ, natthi kāci visesatā.</p>
              <p>Dutiyaṃ.</p>
              <p>2358.</p>
              <p>Chasvasikkhitasikkhaṃ tu, sikkhamānañhi bhikkhunī;</p>
              <p>Dve vassāni siyāpatti, vuṭṭhāpeyya sace pana.</p>
              <p>2359.</p>
              <p>Tikapācittiyaṃ vuttaṃ, dhammakamme tu satthunā;</p>
              <p>Adhamme pana kammasmiṃ, dīpitaṃ tikadukkaṭaṃ.</p>
              <p>2360.</p>
              <p>Chasu sikkhitasikkhaṃ yā, dve vassāni akhaṇḍato;</p>
              <p>Vuṭṭhāpeti anāpatti, tathā ummattikāya vā.</p>
              <p>2361.</p>
              <p>Imā ^a^M0.0226^ea^ hi cha ca sikkhāyo, saṭṭhivassāpi ce pana;</p>
              <p>Pabbajjāya padātabbā, adatvā na ca kāraye.</p>
              <p>Tatiyaṃ.</p>
              <p>2362.</p>
              <p>Catutthe natthi vattabbaṃ, idha saṅghena sammataṃ;</p>
              <p>Sikkhamānamanāpatti, hoti taṃ vuṭṭhapentiyā.</p>
              <p>2363.</p>
              <p>Adinnā paṭhamaṃ hoti, sace vuṭṭhānasammuti;</p>
              <p>Tatthāpi ca padātabbā, upasampadamāḷake.</p>
              <p>2364.</p>
              <p>Tatiyañca catutthañca, samuṭṭhānādinā pana;</p>
              <p>Paṭhamena samaṃ ñeyyaṃ, catutthaṃ tu kriyākriyaṃ.</p>
              <p>Catutthaṃ.</p>
              <p>2365.</p>
              <p>Ūnadvādasavassaṃ ^a^V0.0199^ea^ tu, kañci gihigataṃ pana;</p>
              <p>Paripuṇṇāti saññāya, na doso vuṭṭhapentiyā.</p>
              <p>2366.</p>
              <p>Hoti vānupasampannā, upasampāditāpi sā;</p>
              <p>Asesena ca sesaṃ tu, paṭhamena samaṃ mataṃ.</p>
              <p>Pañcamaṃ.</p>
              <p>2367.</p>
              <p>Chaṭṭhaṃ tu tatiye vutta-nayeneva vibhāvaye;</p>
              <p>Sattamampi tathā sabbaṃ, catutthena samaṃ mataṃ.</p>
              <p>Chaṭṭhasattamāni.</p>
              <p>2368.</p>
              <p>Yaṃ tuvaṭṭakavaggasmiṃ, dukkhitaṃ sahajīviniṃ;</p>
              <p>Vuttaṃ tena samaṃ ñeyyaṃ, aṭṭhamaṃ na visesatā.</p>
              <p>Aṭṭhamaṃ.</p>
              <p>2369.</p>
              <p>Dve ^a^M0.0227^ea^ vassāni ca yā kāci, vuṭṭhāpitapavattiniṃ;</p>
              <p>Nānubandheyya ce tassā, pācitti pariyāputā.</p>
              <p>2370.</p>
              <p>‘‘Dve vassāni ahaṃ nānu-bandhissāmī’’ti ce pana;</p>
              <p>Dhure nikkhittamattasmiṃ, tassā pācittiyaṃ siyā.</p>
              <p>2371.</p>
              <p>Tañca bālamalajjiṃ vā, gilānāyāpadāsu vā;</p>
              <p>Nānubandhantiyā tassā, na dosummattikāya vā.</p>
              <p>2372.</p>
              <p>Samuṭṭhānādayo tulyā, paṭhamantimavatthunā;</p>
              <p>Idaṃ panākriyaṃ vuttaṃ, vedanā dukkhavedanā.</p>
              <p>Navamaṃ.</p>
              <p>2373.</p>
              <p>Vuṭṭhāpetvā tu yā kāci, bhikkhunī sahajīviniṃ;</p>
              <p>Taṃ gahetvā na gaccheyya, na caññaṃ āṇāpeyya ce.</p>
              <p>2374.</p>
              <p>Dhure nikkhittamattasmiṃ, tassā pācittiyaṃ siyā;</p>
              <p>Sati vā antarāyasmiṃ, dutiyaṃ alabhantiyā.</p>
              <p>2375.</p>
              <p>Āpadāsu ^a^V0.0200^ea^ gilānāya, tathā ummattikāya vā;</p>
              <p>Na doso dhuranikkhepa-samuṭṭhānamidaṃ pana.</p>
              <p>Dasamaṃ.</p>
              <p>Gabbhinivaggo sattamo.</p>
              <p>2376.</p>
              <p>Kumāribhūtavaggassa, paṭhamādīni tīṇipi;</p>
              <p>Gihigatehi tīheva, sadisānīti niddise.</p>
              <p>2377.</p>
              <p>Yā mahūpapadā dve tu, sikkhamānā panādito;</p>
              <p>‘‘Gatā vīsativassā’’ti, viññātabbā vibhāvinā.</p>
              <p>2378.</p>
              <p>Sace ^a^M0.0228^ea^ gihigatā honti, na ca vā purisaṃ gatā;</p>
              <p>‘‘Sikkhamānā’’ti vattabbā, tā hi sammutiādisu.</p>
              <p>2379.</p>
              <p>Na tā ‘‘kumāribhūtā’’ti, tathā ‘‘gihigatā’’ti vā;</p>
              <p>Vattabbā panubhopetā, evaṃ vattuṃ na vaṭṭati.</p>
              <p>2380.</p>
              <p>Sammutiṃ dasavassāya, datvā dvādasavassikā;</p>
              <p>Kattabbā upasampannā, sesāsupi ayaṃ nayo.</p>
              <p>2381.</p>
              <p>Yā aṭṭhārasavassā tu, tato paṭṭhāya sā pana;</p>
              <p>Vuttā ‘‘kumāribhūtā’’ti, tathā ‘‘gihigatā’’tipi.</p>
              <p>2382.</p>
              <p>Vuttā ‘‘kumāribhūtā’’ti, sāmaṇerī hi yā pana;</p>
              <p>‘‘Kumāribhūtā’’ icceva, vattabbā na panaññathā.</p>
              <p>2383.</p>
              <p>Etā tu pana tissopi, sikkhāsammutidānato;</p>
              <p>‘‘Sikkhamānā’’ti vattumpi, vaṭṭateva na saṃsayo.</p>
              <p>Tatiyaṃ.</p>
              <p>2384.</p>
              <p>Ūnadvādasavassāva, vuṭṭhāpeti sace paraṃ;</p>
              <p>Hutvā sayamupajjhāyā, sikkhamānaṃ tu bhikkhunī.</p>
              <p>2385.</p>
              <p>Pubbe vuttanayeneva, dukkaṭānamanantaraṃ;</p>
              <p>Kammavācānamosāne, tassā pācitti dīpitā.</p>
              <p>Catutthaṃ.</p>
              <p>2386.</p>
              <p>Pañcame ^a^V0.0201^ea^ natthi vattabbaṃ, catutthaṃ pañcamampi ca;</p>
              <p>Ubhayaṃ tisamuṭṭhānaṃ, pañcamaṃ tu kriyākriyaṃ.</p>
              <p>Pañcamaṃ.</p>
              <p>2387.</p>
              <p>Saṅghenupaparikkhitvā, ‘‘alaṃ tāvā’’ti vāritā;</p>
              <p>Upasampāditenettha, pacchā khīyati dosatā.</p>
              <p>2388.</p>
              <p>Ujjhāyati ^a^M0.0229^ea^ sace chanda-dosādīhi karontiyā;</p>
              <p>Na doso tisamuṭṭhānaṃ, sacittaṃ dukkhavedanaṃ.</p>
              <p>Chaṭṭhaṃ.</p>
              <p>2389.</p>
              <p>Laddhe ca cīvare pacchā, asante antarāyike;</p>
              <p>‘‘Vuṭṭhāpessāmi nāha’’nti, dhuranikkhepane pana.</p>
              <p>2390.</p>
              <p>Hoti pācittiyaṃ tassā, gilānāyāpadāsupi;</p>
              <p>Na doso pariyesitvā, parisaṃ alabhantiyā.</p>
              <p>2391.</p>
              <p>Idañhi dhuranikkhepa-samuṭṭhānaṃ sacittakaṃ;</p>
              <p>Akriyaṃ lokavajjañca, hotidaṃ dukkhavedanaṃ.</p>
              <p>Sattamaṃ.</p>
              <p>2392.</p>
              <p>Aṭṭhamaṃ sattameneva, sadisaṃ pana sabbathā;</p>
              <p>Navamepi ca vattabbaṃ, natthi uttānamevidaṃ.</p>
              <p>2393.</p>
              <p>Natthājānantiyā doso, tathā ummattikāya vā;</p>
              <p>Adinnādānatulyāva, samuṭṭhānādayo nayā.</p>
              <p>Aṭṭhamanavamāni.</p>
              <p>2394.</p>
              <p>Mātarā pitarā vātha, nānuññātaṃ tu sāminā;</p>
              <p>Tassā pācittiyāpatti, taṃ vuṭṭhāpentiyā siyā.</p>
              <p>2395.</p>
              <p>Upasampadakālasmiṃ, tathā pabbājanakkhaṇe;</p>
              <p>Dvikkhattuṃ pucchitabbaṃ tu, bhikkhunīhi, na bhikkhunā.</p>
              <p>2396.</p>
              <p>Anāpatti ^a^V0.0202^ea^ na jānāti, mātuādīnamatthitaṃ;</p>
              <p>Idaṃ catusamuṭṭhānaṃ, vācato kāyavācato.</p>
              <p>2397.</p>
              <p>Vācāmānasato ^a^M0.0230^ea^ ceva, kāyavācāditopi ca;</p>
              <p>Kriyākriyamacittañca, ticittañca tivedanaṃ.</p>
              <p>Dasamaṃ.</p>
              <p>2398.</p>
              <p>Yā pārivāsikenettha, chandadānena bhikkhunī;</p>
              <p>Vuṭṭhāpeti sace sikkha-mānaṃ pācittiyaṃ siyā.</p>
              <p>2399.</p>
              <p>Avuṭṭhitāyanāpatti, parisāyāvihāya vā;</p>
              <p>Chandaṃ tu tisamuṭṭhānaṃ, ticittañca tivedanaṃ.</p>
              <p>Ekādasamaṃ.</p>
              <p>2400.</p>
              <p>Dvādase terase vāpi, vattabbaṃ natthi kiñcipi;</p>
              <p>Samuṭṭhānādayo sabbe, anantarasamā matā.</p>
              <p>Dvādasamaterasamāni.</p>
              <p>Kumārībhūtavaggo aṭṭhamo.</p>
              <p>2401.</p>
              <p>Samaṇī agilānā yā, dhāreyya chattupāhanaṃ;</p>
              <p>Tassā pācittiyāpatti, hotīti pariyāputā.</p>
              <p>2402.</p>
              <p>Sace ekapayogena, maggassa gamane pana;</p>
              <p>Divasampi ca dhāreti, ekaṃ pācittiyaṃ siyā.</p>
              <p>2403.</p>
              <p>Kaddamādīni passitvā, omuñcitvā upāhanā;</p>
              <p>Chattameva ca dhārentī, yadi gacchati dukkaṭaṃ.</p>
              <p>2404.</p>
              <p>Sace upāhanāruḷhā, disvā gacchādikaṃ pana;</p>
              <p>Taṃ chattamapanāmetvā, dukkaṭaṃ hoti gacchati.</p>
              <p>2405.</p>
              <p>Chattampi apanāmetvā, omuñcitvā upāhanā;</p>
              <p>Puna dhārentiyā tassā, hoti pācittiyaṃ pana.</p>
              <p>2406.</p>
              <p>Payogagaṇanāyeva ^a^M0.0231^ea^^a^V0.0203^ea^, pācittigaṇanā siyā;</p>
              <p>Tikapācittiyaṃ vuttaṃ, tatheva dvikadukkaṭaṃ.</p>
              <p>2407.</p>
              <p>Ārāme upacāre vā, doso natthāpadāsupi;</p>
              <p>Idaṃ eḷakalomena, samuṭṭhānādinā samaṃ.</p>
              <p>Paṭhamaṃ.</p>
              <p>2408.</p>
              <p>Hoti bhikkhuniyā yānā, orohitvā punappunaṃ;</p>
              <p>Abhirūhantiyāpatti, payogagaṇanāvasā.</p>
              <p>2409.</p>
              <p>Āpadāsu anāpatti, tathā ummattikāya vā;</p>
              <p>Sesaṃ anantareneva, samuṭṭhānādinā samaṃ.</p>
              <p>Dutiyaṃ.</p>
              <p>2410.</p>
              <p>Yā ca dhāreyya saṅghāṇiṃ, yaṃ kiñcipi kaṭūpiyaṃ;</p>
              <p>Tassā pācittiyāpatti, hotīti pariyāputā.</p>
              <p>2411.</p>
              <p>Dhārentiyā panetthāpi, omuñcitvā punappunaṃ;</p>
              <p>Payogagaṇanāyeva, tassā pācittiyo siyuṃ.</p>
              <p>2412.</p>
              <p>Ābādhapaccayā yā tu, dhāreti kaṭisuttakaṃ;</p>
              <p>Tathā ummattikādīna-manāpatti pakāsitā.</p>
              <p>2413.</p>
              <p>Sesaṃ tu paṭhameneva, sadisanti pakāsitaṃ;</p>
              <p>Idha cākusalaṃ cittaṃ, lokavajjaṃ visesatā.</p>
              <p>Tatiyaṃ.</p>
              <p>2414.</p>
              <p>Dhāreti pana yaṃ kiñci, sace sīsūpagādisu;</p>
              <p>Tassā tassa ca vatthussa, gaṇanāpattiyo siyuṃ.</p>
              <p>2415.</p>
              <p>Ābādhapaccayā ^a^M0.0232^ea^ doso, kiñci dhārentiyā na ca;</p>
              <p>Sesaṃ anantareneva, sadisaṃ paridīpitaṃ.</p>
              <p>Catutthaṃ.</p>
              <p>2416.</p>
              <p>Yena ^a^V0.0204^ea^ kenaci gandhena, savaṇṇāvaṇṇakena ca;</p>
              <p>Nhāsantiyā panāpatti, nhānosāne pakāsitā.</p>
              <p>2417.</p>
              <p>Gandhayojanato sabba-payoge dukkaṭaṃ siyā;</p>
              <p>Ābādhapaccayā doso, natthi ummattikāya vā.</p>
              <p>2418.</p>
              <p>Sesaṃ tu tatiyeneva, sadisaṃ sabbathā mataṃ;</p>
              <p>Chaṭṭhampi tatiyeneva, sadisanti pakāsitaṃ.</p>
              <p>Pañcamachaṭṭhāni.</p>
              <p>2419.</p>
              <p>Ubbaṭṭāpeyya caññāya, sambāhāpeyya vā tathā;</p>
              <p>Hoti bhikkhuniyāpatti, sace bhikkhuniyā pana.</p>
              <p>2420.</p>
              <p>Ettha hatthamamocetvā, ekā ubbaṭṭane siyā;</p>
              <p>Mocetvā pana mocetvā, payogagaṇanā siyā.</p>
              <p>2421.</p>
              <p>Sambāhanepi eseva, nayo ñeyyo vibhāvinā;</p>
              <p>Āpadāsu gilānāya, anāpatti pakāsitā.</p>
              <p>2422.</p>
              <p>Sesaṃ tu tatiyeneva, samuṭṭhānādinā samaṃ;</p>
              <p>Sattamena samānāva, aṭṭhamādīni tīṇipi.</p>
              <p>Sattamaṭṭhamanavamadasamāni.</p>
              <p>2423.</p>
              <p>Yā antoupacārasmiṃ, bhikkhussa purato pana;</p>
              <p>Anāpucchā nisīdeyya, chamāyapi na vaṭṭati.</p>
              <p>2424.</p>
              <p>Tikapācittiyaṃ ^a^M0.0233^ea^ vuttaṃ, pucchite dukkaṭadvayaṃ;</p>
              <p>Āpadāsu gilānāya, na dosummattikāya vā.</p>
              <p>2425.</p>
              <p>Idaṃ pana samuṭṭhānaṃ, kathinena samaṃ mataṃ;</p>
              <p>Kriyākriyamacittañca, ticittañca tivedanaṃ.</p>
              <p>Ekādasamaṃ.</p>
              <p>2426.</p>
              <p>Anokāsakataṃ bhikkhuṃ, pañhaṃ puccheyya dosatā;</p>
              <p>Vinaye ca katokāsaṃ, suttaṃ pucchantiyāpi ca.</p>
              <p>2427.</p>
              <p>Kāretvā ^a^V0.0205^ea^ pana okāsaṃ, anodissāpi pucchati;</p>
              <p>Na doso padasodhamma-samuṭṭhānamidaṃ pana.</p>
              <p>Dvādasamaṃ.</p>
              <p>2428.</p>
              <p>Saṃkaccikaṃ vinā gāmaṃ, padasā pavisantiyā;</p>
              <p>Parikkhittassa gāmassa, parikkhepokkame pana.</p>
              <p>2429.</p>
              <p>Dukkaṭaṃ paṭhame pāde, pācitti dutiye siyā;</p>
              <p>Upacārokkamepettha, eseva ca nayo mato.</p>
              <p>2430.</p>
              <p>Yassā saṃkaccikaṃ naṭṭhaṃ, acchinnaṃ vāpi kenaci;</p>
              <p>Anāpatti siyā tassā, gilānāyāpadāsupi.</p>
              <p>2431.</p>
              <p>Idameḷakalomena, samuṭṭhānādinā samaṃ;</p>
              <p>Sesaṃ vuttanayeneva, viññātabbaṃ vibhāvinā.</p>
              <p>Terasamaṃ.</p>
              <p>Chattupāhanavaggo navamo.</p>
              <p>Iti vinayavinicchaye pācittiyakathā niṭṭhitā.</p>
            </h4>
          </h3>
        </h2>
        <h2>
          <h2n>Pāṭidesanīyakathā</h2n>
          <h3>
            <h3n />
            <h4>
              <h4n />
              <p>2432.</p>
              <p>Agilānā ^a^M0.0234^ea^ sace sappiṃ, laddhaṃ viññattiyā sayaṃ;</p>
              <p>‘‘Bhuñjissāmī’’ti gahaṇe, dukkaṭaṃ paridīpitaṃ.</p>
              <p>2433.</p>
              <p>Ajjhohāravaseneva, pāṭidesaniyaṃ siyā;</p>
              <p>Tipāṭidesanīyaṃ tu, gilānāya dvidukkaṭaṃ.</p>
              <p>2434.</p>
              <p>Gilānā viññāpetvāna, pacchā sevantiyāpi ca;</p>
              <p>Gilānāyāvasesaṃ vā, viññattaṃ ñātakādito.</p>
              <p>2435.</p>
              <p>Aññassatthāya ^a^V0.0206^ea^ vā atta-dhanenummattikāya vā;</p>
              <p>Anāpatti samuṭṭhānaṃ, addhānasadisaṃ mataṃ.</p>
              <p>Paṭhamaṃ.</p>
              <p>2436.</p>
              <p>Ayameva ca sesesu, dutiyādīsu nicchayo;</p>
              <p>Samuṭṭhānādinā saddhiṃ, natthi kāci visesatā.</p>
              <p>2437.</p>
              <p>Anāgatesu sabbesu, sappiādīsu pāḷiyaṃ;</p>
              <p>Bhuñjantiyā tu viññatvā, aṭṭhasupi ca dukkaṭaṃ.</p>
              <p>Iti vinayavinicchaye</p>
              <p>Pāṭidesanīyakathā niṭṭhitā.</p>
              <p>2438.</p>
              <p>Sekhiyā pana ye dhammā, uddiṭṭhā pañcasattati;</p>
              <p>Tesaṃ mahāvibhaṅge tu, vutto atthavinicchayo.</p>
              <p>Iti vinayavinicchaye</p>
              <p>Sikkhākaraṇīyakathā niṭṭhitā.</p>
              <p>2439.</p>
              <p>Ubhatopātimokkhānaṃ ^a^M0.0235^ea^;</p>
              <p>Savibhaṅgānameva yo;</p>
              <p>Attho aṭṭhakathāsāro;</p>
              <p>So ca vutto visesato.</p>
              <p>2440.</p>
              <p>Tañca sabbaṃ samādāya, vinayassa vinicchayo;</p>
              <p>Bhikkhūnaṃ bhikkhunīnañca, hitatthāya kato mayā.</p>
              <p>2441.</p>
              <p>Imaṃ paṭibhānajantu no jantuno;</p>
              <p>Suṇanti vinaye hi te ye hite;</p>
              <p>Janassa sumatāyane tāyane;</p>
              <p>Bhavanti pakataññuno taññuno.</p>
              <p>2442.</p>
              <p>Bahusāranaye vinaye parame;</p>
              <p>Abhipatthayatā hi visāradataṃ;</p>
              <p>Paramā pana buddhimatā mahatī;</p>
              <p>Karaṇīyatamā yatinādaratā.</p>
              <p>2443.</p>
              <p>Avagacchati yo pana bhikkhu imaṃ;</p>
              <p>Vinayassa vinicchayamatthayutaṃ;</p>
              <p>Amaraṃ ajaraṃ arajaṃ arujaṃ;</p>
              <p>Adhigacchati santipadaṃ pana so.</p>
              <p>Iti vinayavinicchaye</p>
              <p>Bhikkhunīvibhaṅgakathā niṭṭhitā.</p>
            </h4>
          </h3>
        </h2>
        <h2>
          <h2n>Khandhakakathā</h2n>
        </h2>
      </h1>
      <h1>
        <h1n>Mahāvaggo</h1n>
        <h2>
          <h2n />
          <h3>
            <h3n>Mahākhandhakakathā</h3n>
          </h3>
          <h3>
            <h3n>Pabbajjākathā</h3n>
            <h4>
              <h4n />
              <p>2444.</p>
              <p>Sīlakkhandhādiyuttena ^a^M0.0236^ea^^a^V0.0208^ea^, subhakkhandhena desite;</p>
              <p>Khandhakepi pavakkhāmi, samāsena vinicchayaṃ.</p>
              <p>2445.</p>
              <p>Mātarā ananuññātaṃ, pitarā vāpi bhikkhuno;</p>
              <p>Bhaṇḍukammamapucchitvā, pabbājentassa dukkaṭaṃ.</p>
              <p>2446.</p>
              <p>Uddesaparipucchāya, sayaṃ ce byāvaṭo siyā;</p>
              <p>Daharo āṇāpetabbo, pabbājetvānayāti ca.</p>
              <p>2447.</p>
              <p>Upajjhāyamathuddissa, avutto daharo pana;</p>
              <p>Pabbājeti sace taṃ so, sayamevāpi vaṭṭati.</p>
              <p>2448.</p>
              <p>Sāmaṇeropi vattabbo, daharo natthi tattha ce;</p>
              <p>‘‘Khaṇḍasīmamimaṃ netvā, pabbājetvānayā’’ti ca.</p>
              <p>2449.</p>
              <p>Saraṇāni panetassa, dātabbāneva attanā;</p>
              <p>Evampi bhikkhunāyeva, hoti pabbājito naro.</p>
              <p>2450.</p>
              <p>Purisaṃ bhikkhuto añño, pabbājeti na vaṭṭati;</p>
              <p>Itthiṃ bhikkhunito añño, pabbājeti na vaṭṭati.</p>
              <p>2451.</p>
              <p>Sāmaṇeropi vā dātuṃ, sāmaṇerīpi vā tathā;</p>
              <p>Āṇattiyā ubhinnampi, kāsāyāni labhanti te.</p>
              <p>2452.</p>
              <p>Sayameva ca yaṃ kiñci, pabbājentena bhikkhunā;</p>
              <p>Kesāpanayanaṃ katvā, paṭhamaṃ udake puna.</p>
              <p>2453.</p>
              <p>Nhāpetabbo ^a^M0.0237^ea^^a^V0.0209^ea^ siyā suṭṭhu, ghaṃsitvā gomayādinā;</p>
              <p>Sarīre pīḷakā vāpi, kacchu vā tassa honti ce.</p>
              <p>2454.</p>
              <p>Mātā yathā niyaṃputtaṃ, na jigucchati sabbaso;</p>
              <p>Nhāpetabbova yatinā, tatheva ajigucchatā.</p>
              <p>2455.</p>
              <p>Kasmā? Panettakenāpi, upakārena sāsane;</p>
              <p>So sadā balavasneho, hotupajjhāyakādisu.</p>
              <p>2456.</p>
              <p>Vinodetvā panuppannaṃ, ukkaṇṭhaṃ kulaputtakā;</p>
              <p>Sikkhāyo paripūretvā, nibbānaṃ pāpuṇanti hi.</p>
              <p>2457.</p>
              <p>Gandhacuṇṇena vā pacchā, cuṇṇenapi haliddiyā;</p>
              <p>Sarīraṃ tassa sīsañca, ubbaṭṭetvā punappunaṃ.</p>
              <p>2458.</p>
              <p>Gihigandhaṃ vinodetvā, kāsāyāni panekato;</p>
              <p>Dvattikkhattuṃ sakiṃ vāpi, dātabbānissa bhikkhunā.</p>
              <p>2459.</p>
              <p>Atha hatthepi vā tassa, adatvā sayameva taṃ;</p>
              <p>Acchādeti upajjhāyo, vaṭṭatācariyopi vā.</p>
              <p>2460.</p>
              <p>Nivāseti anāṇatto, so pārupati vā sayaṃ;</p>
              <p>Apanetvā tato sabbaṃ, puna dātabbameva taṃ.</p>
              <p>2461.</p>
              <p>Bhikkhunā tu sahatthena, tathā āṇattiyāpi vā;</p>
              <p>Dinnaṃ vaṭṭati kāsāvaṃ, nādinnaṃ pana vaṭṭati.</p>
              <p>2462.</p>
              <p>Tasseva santakaṃ vāpi, kā kathā attasantake;</p>
              <p>Vandāpetvā tattha bhikkhū, kārāpetvāna ukkuṭiṃ.</p>
              <p>2463.</p>
              <p>Añjaliṃ paggahāpetvā, dātabbaṃ saraṇattayaṃ;</p>
              <p>Paṭipāṭivaseneva, na ca uppaṭipāṭiyā.</p>
              <p>2464.</p>
              <p>Sace ekapadaṃ vāpi, deti ekakkharampi vā;</p>
              <p>Paṭipāṭiṃ virajjhitvā, gahitaṃ ce na vaṭṭati.</p>
              <p>2465.</p>
              <p>Tikkhattuṃ yadi vā deti, buddhaṃ saraṇameva vā;</p>
              <p>Tathā sesesu cevampi, na dinnāneva honti hi.</p>
              <p>2466.</p>
              <p>Katvānunāsikantāni ^a^M0.0238^ea^, ekābaddhāni vā pana;</p>
              <p>Vicchinditvātha ma-ntāni, dātabbāni vijānatā.</p>
              <p>2467.</p>
              <p>Upasampadakammaṃ ^a^V0.0210^ea^ tu, ekatosuddhiyā siyā;</p>
              <p>Na hoti pana pabbajjā, ubhatosuddhiyā vinā.</p>
              <p>2468.</p>
              <p>Tasmā ācariyenāpi, tathāntevāsikenapi;</p>
              <p>Bu-ddha-kārādayo vaṇṇā, ṭhānakaraṇasampadaṃ.</p>
              <p>2469.</p>
              <p>Ahāpentena vattabbā, pabbajjāguṇamicchatā;</p>
              <p>Ekavaṇṇavināsena, pabbajjā hi na rūhati.</p>
              <p>2470.</p>
              <p>Yadi siddhāpi pabbajjā, saraṇāgamanatova hi;</p>
              <p>Dātabbā dasa sīlāni, pūraṇatthāya bhikkhunā.</p>
              <p>Pabbajjākathā.</p>
              <p>2471.</p>
              <p>Upajjhāyamathācariyaṃ, nissāya vasatā pana;</p>
              <p>Kattabbāneva vattāni, piyasīlena bhikkhunā.</p>
              <p>2472.</p>
              <p>Āsanaṃ paññapetabbaṃ, dantakaṭṭhaṃ mukhodakaṃ;</p>
              <p>Dātabbaṃ tassa kālena, sace yāgu bhavissati.</p>
              <p>2473.</p>
              <p>Yāgu tassupanetabbā, saṅghato kulatopi vā;</p>
              <p>Patte vattañca kātabbaṃ, vattaṃ gāmappavesane.</p>
              <p>2474.</p>
              <p>Cīvare yāni vattāni, vuttāni hi mahesinā;</p>
              <p>Senāsane tathā pāda-pīṭhakathalikādisu.</p>
              <p>2475.</p>
              <p>Evamādīni vattāni, sabbāni pana rogato;</p>
              <p>Vuṭṭhānāgamanantāni, sattatiṃsasataṃ siyuṃ.</p>
              <p>2476.</p>
              <p>Vattabhedena sabbattha, dukkaṭaṃ tu pakāsitaṃ;</p>
              <p>Anādaravaseneva, akarontassa bhikkhuno.</p>
              <p>Upajjhāyācariyavattakathā.</p>
              <p>2477.</p>
              <p>Upajjhāyassa ^a^M0.0239^ea^ vattāni, tathā saddhivihārike;</p>
              <p>Sataṃ terasa honteva, tathāntevāsikepi ca.</p>
              <p>Saddhivihārikantevāsikavattakathā.</p>
              <p>2478.</p>
              <p>Pakkante vāpi vibbhante, pakkhasaṅkantake mate;</p>
              <p>Āṇattiyā upajjhāyā, passambhati ca nissayo.</p>
              <p>2479.</p>
              <p>Hoti ācariyamhāpi, chadhā nissayabhedanaṃ;</p>
              <p>Pakkante ^a^V0.0211^ea^ vāpi vibbhante, pakkhasaṅkantake mate.</p>
              <p>2480.</p>
              <p>Āṇattiyaṃ ubhinnampi, dhuranikkhepanepi ca;</p>
              <p>Ekekassa ubhinnaṃ vā, nālaye sati bhijjati.</p>
              <p>2481.</p>
              <p>Upajjhāyasamodhāna-gatassāpi ca bhijjati;</p>
              <p>Dassanaṃ savanañcāti, samodhānaṃ dvidhā mataṃ.</p>
              <p>2482.</p>
              <p>Addhikassa gilānassa, gilānupaṭṭhakassa ca;</p>
              <p>Yācitassa na dosova, vasituṃ nissayaṃ vinā.</p>
              <p>2483.</p>
              <p>Jānatā attano ceva, vane phāsuvihārataṃ;</p>
              <p>Sabhāge dāyakesante, vasitumpi ca vaṭṭati.</p>
              <p>Nissayapaṭippassambhanakathā.</p>
              <p>2484.</p>
              <p>Kuṭṭhiṃ gaṇḍiṃ kilāsiñca, sosiñca apamārikaṃ;</p>
              <p>Tathā rājabhaṭaṃ coraṃ, likhitaṃ kārabhedakaṃ.</p>
              <p>2485.</p>
              <p>Kasāhataṃ narañceva, purisaṃ lakkhaṇāhataṃ;</p>
              <p>Iṇāyikañca dāsañca, pabbājentassa dukkaṭaṃ.</p>
              <p>2486.</p>
              <p>Hatthacchinnamaḷacchinnaṃ, pādacchinnañca puggalaṃ;</p>
              <p>Kaṇṇanāsaṅgulicchinnaṃ, kaṇḍaracchinnameva ca.</p>
              <p>2487.</p>
              <p>Kāṇaṃ kuṇiñca khujjañca, vāmanaṃ phaṇahatthakaṃ;</p>
              <p>Khañjaṃ pakkhahatañceva, sīpadiṃ pāparoginaṃ.</p>
              <p>2488.</p>
              <p>Jarāya ^a^M0.0240^ea^ dubbalaṃ andhaṃ, badhirañceva mammanaṃ;</p>
              <p>Pīṭhasappiṃ tathā mūgaṃ, pabbājentassa dukkaṭaṃ.</p>
              <p>2489.</p>
              <p>Atidīghotirasso vā, atikālopi vā tathā;</p>
              <p>Accodātopi vā maṭṭha-tambalohanidassano.</p>
              <p>2490.</p>
              <p>Atithūlo atikisso, mahāsīsopi vā tathā;</p>
              <p>Atikhuddakasīsena, sahitena yuttopi vā.</p>
              <p>2491.</p>
              <p>Kuṭakuṭakasīso ^a^V0.0212^ea^ vā, tathā sikharasīsako;</p>
              <p>Veḷunāḷisamānena, sīsena ca yuto naro.</p>
              <p>2492.</p>
              <p>Kappasīsopi pabbhāra-sīso vā vaṇasīsako;</p>
              <p>Tathā kaṇṇikakeso vā, thūlakesopi vā tathā.</p>
              <p>2493.</p>
              <p>Pūtinillomasīso vā, jātipaṇḍarakesako;</p>
              <p>Jātiyā tambakeso vā, tathevāvaṭṭasīsako.</p>
              <p>2494.</p>
              <p>Sīsalomekabaddhehi, bhamukehi yutopi vā;</p>
              <p>Sambaddhabhamuko vāpi, nillomabhamukopi vā.</p>
              <p>2495.</p>
              <p>Mahantakhuddanetto vā, tathā visamalocano;</p>
              <p>Kekaro vāpi gambhīra-netto visamacakkalo.</p>
              <p>2496.</p>
              <p>Jatumūsikakaṇṇo vā, hatthikaṇṇopi vā pana;</p>
              <p>Chiddamattakakaṇṇo vā, tathevāviddhakaṇṇako.</p>
              <p>2497.</p>
              <p>Tathā ṭaṅkitakaṇṇo vā, pūtikaṇṇopi vā pana;</p>
              <p>Yonakādippabhedopi, nāyaṃ parisadūsako.</p>
              <p>2498.</p>
              <p>Atipiṅgalanetto vā, tathā nippakhumakkhi vā;</p>
              <p>Assupaggharanetto vā, pakkapupphitalocano.</p>
              <p>2499.</p>
              <p>Tatheva ca mahānāso, atikhuddakanāsiko;</p>
              <p>Tathā cipiṭanāso vā, naro kuṭilanāsiko.</p>
              <p>2500.</p>
              <p>Niccavissavanāso ^a^M0.0241^ea^ vā, yo vā pana mahāmukho;</p>
              <p>Vaṅkabhinnamukho vāpi, mahāoṭṭhopi vā pana.</p>
              <p>2501.</p>
              <p>Tathā tanukaoṭṭho vā, vipuluttaraoṭṭhako;</p>
              <p>Oṭṭhachinnopi uppakka-mukho eḷamukhopi vā.</p>
              <p>2502.</p>
              <p>Saṅkhatuṇḍopi duggandha-mukho vā pana puggalo;</p>
              <p>Mahādantopi accantaṃ, tathā asuradantako.</p>
              <p>2503.</p>
              <p>Heṭṭhā uparito vāpi, bahinikkhantadantako;</p>
              <p>Adanto pūtidanto vā, atikhuddakadantako.</p>
              <p>2504.</p>
              <p>Yassa dantantare danto, kāḷakadantasannibho;</p>
              <p>Sukhumova ṭhito, taṃ ce, pabbājetumpi vaṭṭati.</p>
              <p>2505.</p>
              <p>Yo ^a^V0.0213^ea^ mahāhanuko poso;</p>
              <p>Dīghena hanunā yuto;</p>
              <p>Cipiṭahanuko vāpi;</p>
              <p>Rassena hanunā yuto.</p>
              <p>2506.</p>
              <p>Nimmassudāṭhiko vāpi, atidīghagalopi vā;</p>
              <p>Atirassagalopi vā, bhinnagaṇṭhigalopi vā.</p>
              <p>2507.</p>
              <p>Tathā bhaṭṭhaṃsakūṭo vā, bhinnapiṭṭhiuropi vā;</p>
              <p>Sudīgharassahattho vā, kacchukaṇḍusamāyuto.</p>
              <p>2508.</p>
              <p>Mahānisadamaṃso vā, uddhanaggupamāyuto;</p>
              <p>Vātaṇḍiko mahāūru, saṅghaṭṭanakajāṇuko.</p>
              <p>2509.</p>
              <p>Bhinnajāṇu mahājāṇu, dīghajaṅgho vijaṅghako;</p>
              <p>Vikaṭo vāpi paṇho vā, tathā ubbaddhapiṇḍiko.</p>
              <p>2510.</p>
              <p>Yaṭṭhijaṅgho mahājaṅgho, mahāpādopi yo naro;</p>
              <p>Tathā piṭṭhikapādo vā, mahāpaṇhipi vā pana.</p>
              <p>2511.</p>
              <p>Vaṅkapādo ^a^M0.0242^ea^ naro yo vā, gaṇṭhikaṅgulikopi vā;</p>
              <p>Yo panandhanakho vāpi, kāḷapūtinakhopi ca.</p>
              <p>2512.</p>
              <p>Iccevamādikaṃ kañci, naraṃ parisadūsakaṃ;</p>
              <p>Pabbājentassa bhikkhussa, hoti āpatti dukkaṭaṃ.</p>
              <p>Parisadūsakakathā.</p>
              <p>2513.</p>
              <p>‘‘Sāmaṇerajja mā khāda, mā bhuñja ca pivā’’ti ca;</p>
              <p>Nivārentassa āhāraṃ, hoti āpatti dukkaṭaṃ.</p>
              <p>2514.</p>
              <p>‘‘Nivāressāmi āhāra’’-miti vā pattacīvaraṃ;</p>
              <p>Anto nikkhipato sabba-payogesupi dukkaṭaṃ.</p>
              <p>2515.</p>
              <p>Dubbacasāmaṇerassa, anācārassa kevalaṃ;</p>
              <p>Daṇḍakammaṃ have katvā, hitakāmena bhikkhunā.</p>
              <p>2516.</p>
              <p>Yāguṃ vā pana bhattaṃ vā, dassetvā kira bhāsituṃ;</p>
              <p>‘‘Āhaṭe daṇḍakamme tvaṃ, lacchasīda’’nti vaṭṭati.</p>
              <p>2517.</p>
              <p>Aparādhānurūpena ^a^V0.0214^ea^, daṇḍakammaṃ tu kāraye;</p>
              <p>Vālikāsalilādīna-māharāpanameva taṃ.</p>
              <p>2518.</p>
              <p>Sīse vā nikkhipāpetuṃ, pāsāṇādīni kānici;</p>
              <p>Nipajjāpetumuṇhe vā, pāsāṇe bhūmiyāpi vā.</p>
              <p>2519.</p>
              <p>Udakaṃ vā pavesetuṃ, na ca vaṭṭati bhikkhuno;</p>
              <p>Idhāvaraṇamattaṃ tu, daṇḍakammaṃ pakāsitaṃ.</p>
              <p>Nivāraṇakathā.</p>
              <p>2520.</p>
              <p>Pakkhopakkamikāsittā, catuttho panusūyako;</p>
              <p>Napuṃsakena pañcete, paṇḍakā paridīpitā.</p>
              <p>2521.</p>
              <p>Tesu āsittusūyānaṃ, pabbajjā na nivāritā;</p>
              <p>Itaresaṃ tu tiṇṇampi, paṇḍakānaṃ nivāritā.</p>
              <p>2522.</p>
              <p>Vāritā ^a^M0.0243^ea^ yassa pabbajjā, nāsetabboti so mato;</p>
              <p>Tividhe pana te ñatvā, pabbājentassa dukkaṭaṃ.</p>
              <p>Paṇḍakakathā.</p>
              <p>2523.</p>
              <p>Liṅgattheno ca saṃvāsa-ttheno tadubhayassa ca;</p>
              <p>Theyyasaṃvāsako nāma, tividhopi pavuccati.</p>
              <p>2524.</p>
              <p>Sayameva ca yo tattha, pabbajitvā na gaṇhati;</p>
              <p>Bhikkhuvassāni vā neva, yathāvuḍḍhampi vandanaṃ.</p>
              <p>2525.</p>
              <p>Liṅgattheno ayaṃ liṅga-mattassa thenato siyā;</p>
              <p>Yo ca pabbajito hutvā, bhikkhuvassāni gaṇhati.</p>
              <p>2526.</p>
              <p>Saṃvāsaṃ sādiyantova, saṃvāsatthenako mato;</p>
              <p>Ubhayatthenako vutta-nayoyeva, yathāha ca.</p>
              <p>2527.</p>
              <p>‘‘Rājadubbhikkhakantāra-rogaveribhayehi vā;</p>
              <p>Cīvarāharaṇatthaṃ vā, liṅgamādiyatīdha yo.</p>
              <p>2528.</p>
              <p>Saṃvāsaṃ nādhivāseti, yāva so suddhamānaso;</p>
              <p>Theyyasaṃvāsako nāma, tāva esa na vuccati’’.</p>
              <p>Theyyasaṃvāsakakathā.</p>
              <p>2529.</p>
              <p>‘‘Titthiyohaṃ ^a^V0.0215^ea^ bhavissa’’nti, upasampannabhikkhu ce;</p>
              <p>Saliṅgeneva yo yāti, titthiyānamupassayaṃ.</p>
              <p>2530.</p>
              <p>Gacchato padavārena, hoti āpatti dukkaṭaṃ;</p>
              <p>Hoti titthiyapakkanto, liṅge tesaṃ tu nissite.</p>
              <p>2531.</p>
              <p>‘‘Titthiyohaṃ bhavissa’’nti, kusacīrādikaṃ pana;</p>
              <p>Sayameva nivāseti, sopi pakkantako siyā.</p>
              <p>2532.</p>
              <p>Naggo ^a^M0.0244^ea^ ājīvakādīnaṃ, gantvā tesaṃ upassayaṃ;</p>
              <p>Luñcāpeti sace kese, vattānādiyatīdha vā.</p>
              <p>2533.</p>
              <p>Morapiñchādikaṃ tesaṃ, liṅgaṃ gaṇhāti vā sace;</p>
              <p>Sārato ceva vā tesaṃ, pabbajjaṃ laddhimeva vā.</p>
              <p>2534.</p>
              <p>Hoti titthiyapakkanto, na panesa vimuccati;</p>
              <p>Naggassa gacchato vuttaṃ, padavārena dukkaṭaṃ.</p>
              <p>2535.</p>
              <p>Vutto anupasampanna-vasena theyyavāsako;</p>
              <p>Tathā titthiyapakkanto, upasampannabhikkhunā.</p>
              <p>Titthiyapakkantakathā.</p>
              <p>2536.</p>
              <p>Nāgo vāpi supaṇṇo vā, yakkho sakkopi vā idha;</p>
              <p>Tiracchānagato vutto, pabbājetuṃ na vaṭṭati.</p>
              <p>Tiracchānakathā.</p>
              <p>2537.</p>
              <p>Pañcānantarike pose, pabbājentassa dukkaṭaṃ;</p>
              <p>Ubhatobyañjanañceva, tathā bhikkhunidūsakaṃ.</p>
              <p>2538.</p>
              <p>Ekatoupasampannaṃ, bhikkhunīnaṃ tu santike;</p>
              <p>Dūsetvā pana so neva, bhikkhunīdūsako siyā.</p>
              <p>2539.</p>
              <p>Sace anupasampanna-dūsako upasampadaṃ;</p>
              <p>Labhateva ca pabbajjaṃ, sā ca neva parājitā.</p>
              <p>Ekādasaabhabbapuggalakathā.</p>
              <p>2540.</p>
              <p>Nūpasampādanīyova ^a^V0.0216^ea^, anupajjhāyako naro;</p>
              <p>Karoto dukkaṭaṃ hoti, na kuppati sace kataṃ.</p>
              <p>2541.</p>
              <p>Kuppatīti ^a^M0.0245^ea^ vadanteke, na gahetabbameva taṃ;</p>
              <p>Sesesupi ayaṃ ñeyyo, nayo sabbattha viññunā.</p>
              <p>2542.</p>
              <p>Upasampadakammassa, abhabbā pañcavīsati;</p>
              <p>Ajānitvā kato cāpi, osāro nāsanāraho.</p>
              <p>2543.</p>
              <p>Hatthacchinnādibāttiṃsa, kuṭṭhiādi ca terasa;</p>
              <p>Apatto tesamosāro, kato ce pana rūhati.</p>
              <p>2544.</p>
              <p>Ekūpajjhāyako hoti;</p>
              <p>Honti ācariyā tayo;</p>
              <p>Upasampadāpekkhā ca;</p>
              <p>Honti dve vā tayopi vā.</p>
              <p>2545.</p>
              <p>Tīhi ācariyeheva, ekato anusāvanaṃ;</p>
              <p>Osāretvā kataṃ kammaṃ, na ca kuppati kappati.</p>
              <p>2546.</p>
              <p>Ekūpajjhāyako hoti;</p>
              <p>Ācariyopi tathekato;</p>
              <p>Upasampadāpekkhā ca;</p>
              <p>Honti dve vā tayopi vā.</p>
              <p>2547.</p>
              <p>Anupubbena sāvetvā, tesaṃ nāmaṃ tu tena ca;</p>
              <p>Ekato anusāvetvā, katampi ca na kuppati.</p>
              <p>2548.</p>
              <p>Nānupajjhāyakenāpi, nānācariyakena ca;</p>
              <p>Aññamaññānusāvetvā, kataṃ kammañca vaṭṭati.</p>
              <p>2549.</p>
              <p>Sumano tissatherassa, anusāveti sissakaṃ;</p>
              <p>Tisso sumanatherassa, anusāveti sissakaṃ.</p>
              <p>2550.</p>
              <p>Nānupajjhāyakeneva, ekācariyakenidha;</p>
              <p>Upasampadā paṭikkhittā, buddhenādiccabandhunā.</p>
              <p>Mahākhandhakakathā.</p>
            </h4>
          </h3>
        </h2>
        <h2>
          <h2n>Uposathakkhandhakakathā</h2n>
          <h3>
            <h3n />
            <h4>
              <h4n />
              <p>2551.</p>
              <p>Baddhābaddhavaseneva ^a^M0.0246^ea^^a^V0.0217^ea^, sīmā nāma dvidhā matā;</p>
              <p>Nimittena nimittaṃ tu, ghaṭetvā pana sammatā.</p>
              <p>2552.</p>
              <p>Ayaṃ sīmāvipattīhi, ekādasahi vajjitā;</p>
              <p>Baddhā nāma siyā sīmā, sā tisampattisaṃyutā.</p>
              <p>2553.</p>
              <p>Khaṇḍasamānasaṃvāsā-vippavāsādibhedato;</p>
              <p>Iti baddhā tidhā vuttā, abaddhāpi tidhā matā.</p>
              <p>2554.</p>
              <p>Gāmato udakukkhepā, sattabbhantaratopi ca;</p>
              <p>Tattha gāmaparicchedo, ^b^‘‘gāmasīmā’’^eb^ti vuccati.</p>
              <p>2555.</p>
              <p>Jātassare samudde vā, nadiyā vā samantato;</p>
              <p>Majjhimassudakukkhepo, ^b^udakukkhepa^eb^saññito.</p>
              <p>2556.</p>
              <p>Agāmake araññe tu, sattevabbhantarā pana;</p>
              <p>Samantato ayaṃ sīmā, ^b^sattabbhantara^eb^nāmikā.</p>
              <p>2557.</p>
              <p>Ekaṃ abbhantaraṃ vuttaṃ, aṭṭhavīsatihatthakaṃ;</p>
              <p>Guḷukkhepanayeneva, udakukkhepakā matā.</p>
              <p>2558.</p>
              <p>Imā dve pana sīmāyo, vaḍḍhanti parisāvasā;</p>
              <p>Abbhantarūdakukkhepā, ṭhitokāsā paraṃ siyuṃ.</p>
              <p>2559.</p>
              <p>Ṭhito antoparicchede, hatthapāsaṃ vihāya vā;</p>
              <p>Tattakaṃ anatikkamma, paricchedampi vā paraṃ.</p>
              <p>2560.</p>
              <p>Ṭhito kammaṃ vikopeti, iti aṭṭhakathānayo;</p>
              <p>Tasmā so hatthapāse vā, kātabbo bahi vā pana.</p>
              <p>2561.</p>
              <p>Baddhasīmāya saṇṭhānaṃ, nimittaṃ disakittanaṃ;</p>
              <p>Ñatvā pamāṇaṃ sodhetvā, sīmaṃ bandheyya paṇḍito.</p>
              <p>2562.</p>
              <p>Tikoṇaṃ ^a^M0.0247^ea^ caturassañca, vaṭṭañca paṇavūpamaṃ;</p>
              <p>Vitānaṃ dhanukākāraṃ, mudiṅgasakaṭūpamaṃ.</p>
              <p>2563.</p>
              <p>Pabbataṃ ^a^V0.0218^ea^ vanaṃ pāsāṇaṃ, rukkhaṃ maggañca vammikaṃ;</p>
              <p>Udakañca nadiñcāti, nimittānaṭṭha dīpaye.</p>
              <p>2564.</p>
              <p>Tesu tīṇi nimittāni, ādiṃ katvā samantato;</p>
              <p>Nimittānaṃ satenāpi, bandhituṃ pana vaṭṭati.</p>
              <p>2565.</p>
              <p>Tiyojanaparā sīmā, ukkaṭṭhāti pakāsitā;</p>
              <p>Ekavīsati bhikkhūnaṃ, gaṇhantī heṭṭhimā matā.</p>
              <p>2566.</p>
              <p>Ukkaṭṭhāyapi ukkaṭṭhā, heṭṭhimāyapi heṭṭhimā;</p>
              <p>Etā dvepi asīmāti, vuttā ādiccabandhunā.</p>
              <p>2567.</p>
              <p>Nimittaṃ pana kittetvā, sabbameva samantato;</p>
              <p>Pacchā ñattidutiyena, sīmaṃ bandhitumarahati.</p>
              <p>2568.</p>
              <p>Bandhitvānantaraṃ pacchā, cīvarāvippavāsakaṃ;</p>
              <p>Sammannitvāna baddhā sā-vippavāsāti vuccati.</p>
              <p>2569.</p>
              <p>Nadīsarasamuddesu, sīmaṃ bandhati ce pana;</p>
              <p>Na vottharati teneva, asīmāti jinobravi.</p>
              <p>Sīmākathā.</p>
              <p>2570.</p>
              <p>Dinakārakakattabbā-kārānañca vasā pana;</p>
              <p>Navevuposathā vuttā, buddhenādiccabandhunā.</p>
              <p>2571.</p>
              <p>Cātuddaso pannaraso, sāmaggī ca uposatho;</p>
              <p>Divaseneva niddiṭṭhā, tayopete uposathā.</p>
              <p>2572.</p>
              <p>Saṅghe uposatho ceva, gaṇe puggaluposatho;</p>
              <p>Kārakānaṃ vaseneva, tayo vuttā uposathā.</p>
              <p>2573.</p>
              <p>Suttuddesābhidhāno ^a^M0.0248^ea^ ca, pārisuddhiuposatho;</p>
              <p>Adhiṭṭhānanti niddiṭṭhā, tayo kammenuposathā.</p>
              <p>2574.</p>
              <p>Saṅghassa pātimokkho ca, pārisuddhi gaṇassa ca;</p>
              <p>Adhiṭṭhānamathekassa, niddiṭṭhaṃ pana satthunā.</p>
              <p>2575.</p>
              <p>Pātimokkhassa uddesā, pañca vuttā mahesinā;</p>
              <p>Nidānaṃ uddisitvāna, sāvetabbaṃ tu sesakaṃ.</p>
              <p>2576.</p>
              <p>Ayameva ^a^V0.0219^ea^ nayo ñeyyo, sesesupi ca viññunā;</p>
              <p>Cattāro bhikkhunīnañca, uddesā navime pana.</p>
              <p>2577.</p>
              <p>Pātimokkhassa uddeso, kātabbova uposathe;</p>
              <p>Antarāyaṃ vinā ceva, anuddeso nivārito.</p>
              <p>2578.</p>
              <p>Thero ca issaro tassa;</p>
              <p>‘‘Therādheyya’’nti pāṭhato;</p>
              <p>Avattantena ajjhiṭṭho;</p>
              <p>Yassa so pana vattati.</p>
              <p>2579.</p>
              <p>Uddisante samappā vā, āgacchanti sace pana;</p>
              <p>Uddiṭṭhaṃ taṃ suuddiṭṭhaṃ, sāvetabbaṃ tu sesakaṃ.</p>
              <p>2580.</p>
              <p>Uddiṭṭhamatte bhikkhūnaṃ, parisāyuṭṭhitāya vā;</p>
              <p>Pārisuddhi tu kattabbā, mūle tesaṃ, sace bahū.</p>
              <p>2581.</p>
              <p>Sammajjituṃ padīpetuṃ, paññāpetuṃ dakāsane;</p>
              <p>Viniddiṭṭhassa therena, akarontassa dukkaṭaṃ.</p>
              <p>2582.</p>
              <p>Katvā sammajjanaṃ dīpaṃ, ṭhapetvā udakāsanaṃ;</p>
              <p>Gaṇañattiṃ ṭhapetvāva, kattabbo tīhuposatho.</p>
              <p>2583.</p>
              <p>Pubbakiccaṃ samāpetvā, adhiṭṭheyya panekako;</p>
              <p>No ce adhiṭṭhaheyyassa, hoti āpatti dukkaṭaṃ.</p>
              <p>2584.</p>
              <p>Adhammena ^a^M0.0249^ea^ ca vaggena, samaggena adhammato;</p>
              <p>Tathā dhammena vaggena, samaggena ca dhammato.</p>
              <p>2585.</p>
              <p>Uposathassa etāni, kammānīti jinobravi;</p>
              <p>Catūsvapi panetesu, catutthaṃ dhammikaṃ mataṃ.</p>
              <p>2586.</p>
              <p>Adhammenidha vaggo hi, katamo cetthuposatho?</p>
              <p>Vasanti ekasīmāyaṃ, cattāro yattha bhikkhuno.</p>
              <p>2587.</p>
              <p>Ekassa pārisuddhiṃ te, ānayitvā tayo janā;</p>
              <p>Karonti pārisuddhiṃ ce, adhammo vagguposatho.</p>
              <p>2588.</p>
              <p>Adhammena samaggo hi, cattāro bhikkhunekato;</p>
              <p>Karonti pārisuddhiṃ ce, samaggo hotyadhammiko.</p>
              <p>2589.</p>
              <p>Dhammena ^a^V0.0220^ea^ pana vaggo hi, katamo so uposatho;</p>
              <p>Vasanti ekasīmāyaṃ, cattāro yattha bhikkhuno.</p>
              <p>2590.</p>
              <p>Ekassa pārisuddhiṃ te, ānayitvā tayo janā;</p>
              <p>Pātimokkhuddisante ce, vaggo dhammenuposatho.</p>
              <p>2591.</p>
              <p>Dhammato hi samaggo so;</p>
              <p>Cattāro bhikkhunekato;</p>
              <p>Pātimokkhuddisantīdha;</p>
              <p>Samaggo dhammato mato.</p>
              <p>2592.</p>
              <p>Vagge samagge vaggoti, saññino vimatissa vā;</p>
              <p>Uposathaṃ karontassa, hoti āpatti dukkaṭaṃ.</p>
              <p>2593.</p>
              <p>Bhedādhippāyato tassa, hoti thullaccayaṃ pana;</p>
              <p>Vagge samaggenāpatti, samaggoti ca saññino.</p>
              <p>2594.</p>
              <p>Ukkhittena gahaṭṭhena, sesehi sahadhammihi;</p>
              <p>Cutanikkhittasikkhehi, ekādasahi vā saha.</p>
              <p>2595.</p>
              <p>Uposatho na kātabbo, sabhāgāpattikena vā;</p>
              <p>Chandena pārivutthena, karoto hoti dukkaṭaṃ.</p>
              <p>2596.</p>
              <p>Adesetvā ^a^M0.0250^ea^ panāpattiṃ, nāvikatvāna vematiṃ;</p>
              <p>Uposatho na kātabbo, dine vā anuposathe.</p>
              <p>2597.</p>
              <p>Uposathe panāvāsā, sabhikkhumhā ca bhikkhunā;</p>
              <p>Āvāso vā anāvāso, na gantabbo kudācanaṃ.</p>
              <p>2598.</p>
              <p>Yasmiṃ uposathe kiccaṃ;</p>
              <p>Āvāse pana vattati;</p>
              <p>So ce sabhikkhuko nāma;</p>
              <p>Āvāsoti pakāsito.</p>
              <p>2599.</p>
              <p>Uposatho kimatthāya, kimatthāya pavāraṇā;</p>
              <p>Uposatho samaggattho, visuddhatthā pavāraṇā.</p>
              <p>2600.</p>
              <p>Kopetuṃ dhammikaṃ kammaṃ, paṭikkoseyya dukkaṭaṃ;</p>
              <p>Chandaṃ vā kāyasāmaggiṃ, adentassapi dukkaṭaṃ.</p>
              <p>2601.</p>
              <p>Hoti ^a^V0.0221^ea^ pañcavidho saṅgho, catuvaggādibhedato;</p>
              <p>So ca kattabbakammassa, vasena paridīpito.</p>
              <p>2602.</p>
              <p>Pavāraṇaṃ tathābbhānaṃ, kammañca upasampadaṃ;</p>
              <p>Ṭhapetvā catuvaggena, akattabbaṃ na vijjati.</p>
              <p>2603.</p>
              <p>Pañcavaggena abbhānaṃ, majjhadesūpasampadaṃ;</p>
              <p>Dasavaggena abbhānaṃ, vinā sabbaṃ tu vaṭṭati.</p>
              <p>2604.</p>
              <p>Kammaṃ vīsativaggena, na kattabbaṃ na kiñcipi;</p>
              <p>Ūne dosoti ñāpetuṃ, nādhike atirekatā.</p>
              <p>2605.</p>
              <p>Cattāro pakatattāva, kammappattāti dīpitā;</p>
              <p>Catuvaggena kattabbe, sesesu ca ayaṃ nayo.</p>
              <p>2606.</p>
              <p>Catuvaggādikattabbaṃ, katvāsaṃvāsapuggalaṃ;</p>
              <p>Gaṇapūraṃ karontassa, kataṃ kuppati dukkaṭaṃ.</p>
              <p>2607.</p>
              <p>Parivāsādikammepi ^a^M0.0251^ea^, tatraṭṭhaṃ gaṇapūrakaṃ;</p>
              <p>Katvā pana karontānaṃ, tathā, sesaṃ tu vaṭṭati.</p>
              <p>Uposathakkhandhakakathā.</p>
            </h4>
          </h3>
        </h2>
        <h2>
          <h2n>Vassūpanāyikakkhandhakakathā</h2n>
          <h3>
            <h3n />
            <h4>
              <h4n />
              <p>2608.</p>
              <p>Purimā pacchimā cāti, duve vassūpanāyikā;</p>
              <p>Ālayo vā vacībhedo, kattabbo upagacchatā.</p>
              <p>2609.</p>
              <p>Vassūpagamanaṃ vāpi, jānaṃ anupagacchato;</p>
              <p>Temāsamavasitvā vā, carantassapi dukkaṭaṃ.</p>
              <p>2610.</p>
              <p>Rukkhassa susire chatte, cāṭichavakuṭīsu vā;</p>
              <p>Ajjhokāsepi vā vassaṃ, upagantuṃ na vaṭṭati.</p>
              <p>2611.</p>
              <p>Vassacchede anāpatti, antarāyo sace siyā;</p>
              <p>Chinnavassassa bhikkhussa, vāritāva pavāraṇā.</p>
              <p>2612.</p>
              <p>Mātāpitūnaṃ ^a^V0.0222^ea^ pana dassanatthaṃ;</p>
              <p>Pañcannamatthe sahadhammikānaṃ;</p>
              <p>Daṭṭhuṃ gilānaṃ tadupaṭṭhakānaṃ;</p>
              <p>Bhattādi nesaṃ pariyesanatthaṃ.</p>
              <p>2613.</p>
              <p>Tathānabhirataṃ gantvā, vūpakāsessamuṭṭhitaṃ;</p>
              <p>Diṭṭhiṃ vā tassa kukkuccaṃ, vinodessāmahanti vā.</p>
              <p>2614.</p>
              <p>Evaṃ sattāhakiccena, bhikkhunā vinayaññunā;</p>
              <p>Apesitepi gantabbaṃ, pageva pahite pana.</p>
              <p>2615.</p>
              <p>Vassaṃ upagatenettha, animantitabhikkhunā;</p>
              <p>Dhammassa savanatthāya, gantuṃ pana na vaṭṭati.</p>
              <p>2616.</p>
              <p>‘‘Asukaṃ ^a^M0.0252^ea^ nāma divasaṃ, sannipāto bhavissati’’;</p>
              <p>Iccevaṃ katikā pubbaṃ, katā ce pana vaṭṭati.</p>
              <p>2617.</p>
              <p>‘‘Dhovissāmi rajissāmi, bhaṇḍaka’’nti na vaṭṭati;</p>
              <p>Sacācariyupajjhāyā, pahiṇanti ca vaṭṭati.</p>
              <p>2618.</p>
              <p>Uddesādīnamatthāya, gantuṃ neva ca vaṭṭati;</p>
              <p>Garūnaṃ dassanatthāya, gantuṃ labhati puggalo.</p>
              <p>2619.</p>
              <p>Sace ācariyo ‘‘ajja, mā gacchāhī’’ti bhāsati;</p>
              <p>Ratticchede anāpatti, hotīti paridīpitā.</p>
              <p>2620.</p>
              <p>Yassa kassaci ñātissa, upaṭṭhākakulassa vā;</p>
              <p>Gacchato dassanatthāya, ratticchede ca dukkaṭaṃ.</p>
              <p>2621.</p>
              <p>‘‘Āgamissāmi ajjeva, gantvāhaṃ gāmaka’’nti ca;</p>
              <p>Sace pāpuṇituṃ gacchaṃ, na sakkoteva vaṭṭati.</p>
              <p>2622.</p>
              <p>Vaje satthepi nāvāyaṃ, tīsu ṭhānesu bhikkhuno;</p>
              <p>Vassacchede anāpatti, pavāretuñca vaṭṭati.</p>
              <p>2623.</p>
              <p>Sati paccayavekalle, sarīrāphāsutāya vā;</p>
              <p>Eseva antarāyoti, vassaṃ chetvāpi pakkame.</p>
              <p>2624.</p>
              <p>Yena kenantarāyena, vassaṃ nopagato hi yo;</p>
              <p>Dutiyā upagantabbā, chinnavassena vā pana.</p>
              <p>2625.</p>
              <p>Vassaṃ ^a^V0.0223^ea^ anupagantvā vā, tadaheva ca gacchati;</p>
              <p>Bahiddhā eva sattāhaṃ, upagantvāpi vā pana.</p>
              <p>2626.</p>
              <p>Vītināmeti ce tassa, purimāpi na vijjati;</p>
              <p>Paṭissave ca bhikkhussa, hoti āpatti dukkaṭaṃ.</p>
              <p>2627.</p>
              <p>Vassaṃ panupagantvā ca, uṭṭhāpetvā na cāruṇaṃ;</p>
              <p>Gacchato pana sattāha-karaṇeneva bhikkhuno.</p>
              <p>2628.</p>
              <p>Antoyeva ca sattāhaṃ, nivattantassa tassa tu;</p>
              <p>Anāpattīti ko vādo, vasitvā bahi gacchato.</p>
              <p>2629.</p>
              <p>‘‘Vasissāmīdha ^a^M0.0253^ea^ vassa’’nti, ālayo yadi vijjati;</p>
              <p>Nopetasatiyā vassaṃ, tena senāsanaṃ pana.</p>
              <p>2630.</p>
              <p>Gahitaṃ suggahitaṃ hoti, chinnavasso na hoti so;</p>
              <p>Labhateva pavāretuṃ, na doso koci vijjati.</p>
              <p>2631.</p>
              <p>‘‘Imasmiṃ vihāre temāsaṃ, imaṃ vassaṃ upemi’’ti;</p>
              <p>Nicchārite ca tikkhattuṃ, vassaṃ upagato siyā.</p>
              <p>2632.</p>
              <p>Ādiṃ tu navamiṃ katvā, gantuṃ vaṭṭati bhikkhuno;</p>
              <p>Āgacchatu ca pacchā so, mā vā doso na vijjati.</p>
              <p>Vassūpanāyikakkhandhakakathā.</p>
            </h4>
          </h3>
        </h2>
        <h2>
          <h2n>Pavāraṇakkhandhakakathā</h2n>
          <h3>
            <h3n />
            <h4>
              <h4n />
              <p>2633.</p>
              <p>Cātuddasī pañcadasī, sāmaggī ca pavāraṇā;</p>
              <p>Tevācī dvekavācī ca, saṅghe ca gaṇapuggale.</p>
              <p>2634.</p>
              <p>Etā pana munindena, vuttā nava pavāraṇā;</p>
              <p>Tīṇi kammāni muñcitvā, anteneva pavāraye.</p>
              <p>2635.</p>
              <p>Pubbakiccaṃ samāpetvā, pattakalle samānite;</p>
              <p>Ñattiṃ ṭhapetvā saṅghena, kattabbā hi pavāraṇā.</p>
              <p>2636.</p>
              <p>Pavārentesu ^a^V0.0224^ea^ theresu, nisīdeyya navo pana;</p>
              <p>Sayaṃ yāva pavāreyya, tāva ukkuṭikañhi so.</p>
              <p>2637.</p>
              <p>Ñattiṃ vatvā pavāreyyuṃ, cattāro vā tayopi vā;</p>
              <p>Pubbakiccaṃ samāpetvā, ekāvāse vasanti ce.</p>
              <p>2638.</p>
              <p>Aññamaññaṃ pavāreyyuṃ, vinā ñattiṃ duve janā;</p>
              <p>Adhiṭṭheyya panekopi, sesā saṅghapavāraṇā.</p>
              <p>2639.</p>
              <p>Pavārite ^a^M0.0254^ea^ ca saṅghasmiṃ, kareyyanāgato pana;</p>
              <p>Avuṭṭho chinnavasso vā, pārisuddhiuposathaṃ.</p>
              <p>2640.</p>
              <p>Pañca yasmiṃ panāvāse, cattāro vā tayopi vā;</p>
              <p>Ekekassa haritvāna, samaṇā te pavāraṇaṃ.</p>
              <p>2641.</p>
              <p>Aññamaññaṃ pavārenti, sace āpatti dukkaṭaṃ;</p>
              <p>Sesaṃ uposathe vutta-nayenidha naye budho.</p>
              <p>2642.</p>
              <p>Pārisuddhippadānena, sampādetattano suciṃ;</p>
              <p>Chandadānena saṅghassa, sabbaṃ sādheti, nattano.</p>
              <p>2643.</p>
              <p>Tasmā pana ubhinnampi, kiccasiddhatthamevidha;</p>
              <p>Pārisuddhipi dātabbā, chandaṃ dentena bhikkhunā.</p>
              <p>2644.</p>
              <p>Chandekena bahūnampi, hātabbo pārisuddhipi;</p>
              <p>Paramparāhaṭo chando, na gacchati visuddhiyā.</p>
              <p>2645.</p>
              <p>Chandaṃ vā pārisuddhiṃ vā, gahetvā vā pavāraṇaṃ;</p>
              <p>Sāmaṇerādibhāvaṃ vā, paṭijāneyya hārako.</p>
              <p>2646.</p>
              <p>Sace so saṅghamappatvā, vibbhameyya mareyya vā;</p>
              <p>Nāhaṭañceva taṃ sabbaṃ, patvā cevaṃ siyāhaṭaṃ.</p>
              <p>2647.</p>
              <p>Saṅghaṃ patvā pamatto vā, sutto vā khittacittako;</p>
              <p>Nāroceti anāpatti, hoti sañcicca dukkaṭaṃ.</p>
              <p>2648.</p>
              <p>Ye te vipassanāyuttā, rattindivamatanditā;</p>
              <p>Pubbarattāpararattaṃ, vipassanaparāyaṇā.</p>
              <p>2649.</p>
              <p>Laddhaphāsuvihārānaṃ, siyā na parihāniti;</p>
              <p>Pavāraṇāya saṅgāho, vutto kattikamāsake.</p>
              <p>Pavāraṇakkhandhakakathā.</p>
            </h4>
          </h3>
        </h2>
        <h2>
          <h2n>Cammakkhandhakakathā</h2n>
          <h3>
            <h3n />
            <h4>
              <h4n />
              <p>2650.</p>
              <p>Eḷakājamigānaṃ ^a^M0.0255^ea^^a^V0.0225^ea^ tu, cammaṃ vaṭṭati bhikkhuno;</p>
              <p>Rohiteṇikuraṅgānaṃ, pasadaṃmigamātuyā.</p>
              <p>2651.</p>
              <p>Ṭhapetvā cammametesaṃ, aññaṃ dukkaṭavatthukaṃ;</p>
              <p>Thavikopāhane sabbaṃ, cammaṃ vaṭṭatyamānusaṃ.</p>
              <p>2652.</p>
              <p>Vaṭṭanti majjhime dese, na guṇaṅguṇupāhanā;</p>
              <p>Vaṭṭanti antoārāme, sabbatthāpi ca rogino.</p>
              <p>2653.</p>
              <p>Puṭakhallakabaddhā ca, tatheva pāliguṇṭhimā;</p>
              <p>Tūlapuṇṇā na vaṭṭanti, sabbanīlādayopi ca.</p>
              <p>2654.</p>
              <p>Citrā upāhanā meṇḍa-visāṇūpamavaddhikā;</p>
              <p>Na ca vaṭṭanti morassa, piñchena parisibbitā.</p>
              <p>2655.</p>
              <p>Majjārakāḷakolūka-sīhabyagghuddadīpinaṃ;</p>
              <p>Ajinassa ca cammena, na vaṭṭati parikkhaṭā.</p>
              <p>2656.</p>
              <p>Puṭādiṃ apanetvā vā, chinditvā vāpi sabbaso;</p>
              <p>Vaṇṇabhedaṃ tathā katvā, dhāretabbā upāhanā.</p>
              <p>2657.</p>
              <p>Sabbāpi pana dhāretuṃ, na ca vaṭṭanti pādukā;</p>
              <p>Ṭhapetvā tattha passāva- vaccācamanapādukā.</p>
              <p>2658.</p>
              <p>Āsandiñceva pallaṅkaṃ, uccāsayanasaññitaṃ;</p>
              <p>Atikkantapamāṇaṃ tu, sevamānassa dukkaṭaṃ.</p>
              <p>2659.</p>
              <p>Gonakaṃ kuttakaṃ cittaṃ, paṭikaṃ paṭalikampi ca;</p>
              <p>Ekantalomiṃ vikatiṃ, tūlikaṃ uddalomikaṃ.</p>
              <p>2660.</p>
              <p>Kaṭṭissaṃ pana koseyyaṃ, hatthiassarathattharaṃ;</p>
              <p>Kadalimigapavara-paccattharaṇakampi ca.</p>
              <p>2661.</p>
              <p>Heṭṭhā ^a^M0.0256^ea^ rattavitānassa, dvidhā rattūpadhānakaṃ;</p>
              <p>Akappiyamidaṃ sabbaṃ, dukkaṭaṃ paribhuñjato.</p>
              <p>2662.</p>
              <p>Heṭṭhā ^a^V0.0226^ea^ akappiye paccatthare sati na vaṭṭati;</p>
              <p>Uddhaṃ setavitānampi, tasmiṃ asati vaṭṭati.</p>
              <p>2663.</p>
              <p>Āsandiṃ pana pallaṅkaṃ, ṭhapetvā tūlikampi ca;</p>
              <p>Sesaṃ pana ca sabbampi, labhate gihisantakaṃ.</p>
              <p>2664.</p>
              <p>Dhammāsane anāpatti, bhattaggepi nisīdituṃ;</p>
              <p>Bhūmattharaṇake tattha, sayitumpi ca vaṭṭati.</p>
              <p>Cammakkhandhakakathā.</p>
            </h4>
          </h3>
        </h2>
        <h2>
          <h2n>Bhesajjakkhandhakakathā</h2n>
          <h3>
            <h3n />
            <h4>
              <h4n />
              <p>2665.</p>
              <p>Vuttā gahapatissāpi, sammutussāvanantikā;</p>
              <p>Gonisādīti kappiyā, catasso honti bhūmiyo.</p>
              <p>2666.</p>
              <p>Saṅghassa santakaṃ gehaṃ, santakaṃ bhikkhunopi vā;</p>
              <p>Kappiyaṃ pana kattabbaṃ, sahaseyyappahonakaṃ.</p>
              <p>2667.</p>
              <p>Ṭhapetvā bhikkhumaññehi, dinnaṃ kappiyabhūmiyā;</p>
              <p>Atthāya santakaṃ tesaṃ, gehaṃ ^b^gahapate^eb^vidaṃ.</p>
              <p>2668.</p>
              <p>Sā hi ^b^sammutikā^eb^ nāma, yā hi saṅghena sammatā;</p>
              <p>Kammavācamavatvā vā, vaṭṭatevāpalokanaṃ.</p>
              <p>2669.</p>
              <p>Paṭhamiṭṭhakapāsāṇa-thambhādiṭṭhapane pana;</p>
              <p>‘‘Kappiyakuṭiṃ karomā’’ti, vadantehi samantato.</p>
              <p>2670.</p>
              <p>Ukkhipitvā ṭhapentesu, āmasitvā paresu vā;</p>
              <p>Sayamevukkhipitvā vā, ṭhapeyyu^b^ssāvanantikā^eb^.</p>
              <p>2671.</p>
              <p>Iṭṭhakādipatiṭṭhānaṃ ^a^M0.0257^ea^, bhikkhūnaṃ vadataṃ pana;</p>
              <p>Vācāya pariyosānaṃ, samakālaṃ tu vaṭṭati.</p>
              <p>2672.</p>
              <p>Ārāmo aparikkhitto, sakalo bhuyyatopi vā;</p>
              <p>Duvidhopi ca viññūhi, ^b^gonisādī^eb^ti vuccati.</p>
              <p>2673.</p>
              <p>Etā ^a^V0.0227^ea^ pana catassopi, honti kappiyabhūmiyo;</p>
              <p>Ettha pakkañca vutthañca, sabbaṃ vaṭṭati āmisaṃ.</p>
              <p>2674.</p>
              <p>Ussāvanantikā yā sā, thambhādīsu adhiṭṭhitā;</p>
              <p>Thambhādīsvapanītesu, tadaññesupi tiṭṭhati.</p>
              <p>2675.</p>
              <p>Apanītesu sabbesu, siyā jahitavatthukā;</p>
              <p>Gonisādī parikkhittā, sesā chadananāsato.</p>
              <p>2676.</p>
              <p>Bhikkhuṃ ṭhapetvā aññesaṃ, hatthato ca paṭiggaho;</p>
              <p>Tesañca sannidhi anto- vuttaṃ bhikkhussa vaṭṭati.</p>
              <p>2677.</p>
              <p>Bhikkhussa bhikkhuniyā vā, santakaṃ saṅghikampi vā;</p>
              <p>Antovutthañca pakkañca, ubhinnaṃ na ca vaṭṭati.</p>
              <p>2678.</p>
              <p>Akappakuṭiyā vutthaṃ, sappiādivimissitaṃ;</p>
              <p>‘‘Antovuttha’’nti niddiṭṭhaṃ, paṭhamaṃ kālikadvayaṃ.</p>
              <p>2679.</p>
              <p>Teheva sappiādīhi, bhikkhunā yāvajīvikaṃ;</p>
              <p>Pakkaṃ taṃ pana sattāhaṃ, vaṭṭateva nirāmisaṃ.</p>
              <p>2680.</p>
              <p>Sace āmisasaṃsaṭṭhaṃ, pakkaṃ taṃ paribhuñjati;</p>
              <p>Antovutthañca bhiyyopi, sāmapakkañca bhuñjati.</p>
              <p>2681.</p>
              <p>Yāvakālikamāhāro, pānakaṃ yāmakālikaṃ;</p>
              <p>Sattāhakālikaṃ nāma, sappiādikapañcakaṃ.</p>
              <p>2682.</p>
              <p>Sesaṃ pana haliddādi, bhesajjaṃ yāvajīvikaṃ;</p>
              <p>Catudhā kālikā vuttā, udakaṃ hotyakālikaṃ.</p>
              <p>2683.</p>
              <p>Paṭiggahavaseneva, kālātītā tikālikā;</p>
              <p>Honti dosakarā bhuttā, abhuttaṃ tatiyampi ca.</p>
              <p>2684.</p>
              <p>Ambaṃ ^a^M0.0258^ea^ jambu ca cocañca, mocañca madhu muddikā;</p>
              <p>Sālu phārusakañcāti, pānakaṃ aṭṭhadhā mataṃ.</p>
              <p>2685.</p>
              <p>Pānakatthamanuññātaṃ, phalaṃ pakkañca āmakaṃ;</p>
              <p>Pānahetu paṭikkhitto, savatthukapaṭiggaho.</p>
              <p>2686.</p>
              <p>Ambapakkaṃ sukoṭṭetvā, madditvā udake pana;</p>
              <p>Pacchā parissavaṃ katvā, pātuṃ vaṭṭati pānakaṃ.</p>
              <p>2687.</p>
              <p>Vaṭṭatādiccapākaṃ ^a^V0.0228^ea^ tu, aggipakkaṃ na vaṭṭati;</p>
              <p>Eseva ca nayo sesa-pānakesupi dīpito.</p>
              <p>2688.</p>
              <p>Pupphapattaphalucchūnaṃ, cattāro panime rasā;</p>
              <p>Anuññātā imānaṭṭha, pānāni anujānatā.</p>
              <p>2689.</p>
              <p>Sabbo puppharaso vutto, madhukassa rasaṃ vinā;</p>
              <p>Sabbo pattaraso vutto, pakkaḍākarasaṃ vinā.</p>
              <p>2690.</p>
              <p>Sattannaṃ sānulomānaṃ, dhaññānaṃ phalajaṃ rasaṃ;</p>
              <p>Ṭhapetvānumato sabbo, vikāle phalajo raso.</p>
              <p>2691.</p>
              <p>Yāvakālikapattāna-mapi sītudake kato;</p>
              <p>Madditvādiccapākopi, vikāle pana vaṭṭati.</p>
              <p>2692.</p>
              <p>Tālañca nāḷikerañca, panasaṃ labujampi ca;</p>
              <p>Tipusālābukumbhaṇḍaṃ, tathā pussaphalampi ca.</p>
              <p>2693.</p>
              <p>Evameḷālukañcāti, navetāni phalāni hi;</p>
              <p>Aparaṇṇañca sabbampi, sattadhaññānulomikaṃ.</p>
              <p>2694.</p>
              <p>Badaraṃ timbarū selu, kosambaṃ karamaddakaṃ;</p>
              <p>Mātuluṅgakapitthañca, vettaṃ ciñcaphalampi ca.</p>
              <p>2695.</p>
              <p>Phalānaṃ evamādīnaṃ, khuddakānaṃ raso pana;</p>
              <p>Aṭṭhapānānulomattā, niddiṭṭho anulomike.</p>
              <p>2696.</p>
              <p>Sānulomassa ^a^M0.0259^ea^ dhaññassa, ṭhapetvā phalajaṃ rasaṃ;</p>
              <p>Añño phalaraso natthi, ayāmakāliko idha.</p>
              <p>Bhesajjakkhandhakakathā.</p>
            </h4>
          </h3>
        </h2>
        <h2>
          <h2n>Kathinakkhandhakakathā</h2n>
          <h3>
            <h3n />
            <h4>
              <h4n />
              <p>2697.</p>
              <p>Bhikkhūnaṃ vuṭṭhavassānaṃ, kathinatthāramabravi;</p>
              <p>Pañcannaṃ ānisaṃsānaṃ, kāraṇā munipuṅgavo.</p>
              <p>2698.</p>
              <p>Na ^a^V0.0229^ea^ ullikhitamattādi-catuvīsativajjitaṃ;</p>
              <p>Cīvaraṃ bhikkhunādāya, uddharitvā purāṇakaṃ.</p>
              <p>2699.</p>
              <p>Navaṃ adhiṭṭhahitvāva, vattabbaṃ vacasā puna;</p>
              <p>‘‘Imināntaravāsena, kathinaṃ attharāmi’’ti.</p>
              <p>2700.</p>
              <p>Vutte tikkhattumiccevaṃ, kathinaṃ hoti atthataṃ;</p>
              <p>Saṅghaṃ panupasaṅkamma, ādāya kathinaṃ iti.</p>
              <p>2701.</p>
              <p>‘‘Atthataṃ kathinaṃ bhante, saṅghassa anumodatha;</p>
              <p>Dhammiko kathinatthāro’’, vattabbaṃ tena bhikkhunā.</p>
              <p>2702.</p>
              <p>‘‘Suatthataṃ tayā bhante, saṅghassa kathinaṃ puna;</p>
              <p>Dhammiko kathinatthāro, anumodāmi’’tīraye.</p>
              <p>2703.</p>
              <p>Kathinassa ca kiṃ mūlaṃ, kiṃ vatthu kā ca bhūmiyo;</p>
              <p>Katidhammavido bhikkhu, kathinatthāramarahati.</p>
              <p>2704.</p>
              <p>Mūlamekaṃ, siyā vatthu, tividhaṃ, bhūmiyo cha ca;</p>
              <p>Aṭṭhadhammavido bhikkhu, kathinatthāramarahati.</p>
              <p>2705.</p>
              <p>Saṅgho mūlanti niddiṭṭhaṃ, vatthu hoti ticīvaraṃ;</p>
              <p>Khomādīni cha vuttāni, cīvarāni cha bhūmiyo.</p>
              <p>2706.</p>
              <p>Pubbapaccuddharādhiṭṭhā-natthāro ^a^M0.0260^ea^ mātikāpi ca;</p>
              <p>Palibodho ca uddhāro, ānisaṃsā panaṭṭhime.</p>
              <p>2707.</p>
              <p>Dhovanañca vicāro ca, chedanaṃ bandhanampi ca;</p>
              <p>Sibbanaṃ rajanaṃ kappaṃ, ^b^‘‘pubbakicca’’^eb^nti vuccati.</p>
              <p>2708.</p>
              <p>Saṅghāṭi uttarāsaṅgo, atho antaravāsako;</p>
              <p>Paccuddhāro adhiṭṭhānaṃ, atthāropesameva tu.</p>
              <p>2709.</p>
              <p>Pakkamanañca niṭṭhānaṃ, sanniṭṭhānañca nāsanaṃ;</p>
              <p>Savanāsā ca sīmā ca, sahubbhāroti aṭṭhimā.</p>
              <p>2710.</p>
              <p>Katacīvaramādāya, āvāse nirapekkhako;</p>
              <p>Atikkantāya sīmāya, hoti ^b^pakkamanantikā^eb^.</p>
              <p>2711.</p>
              <p>Ānisaṃsamathādāya, vihāre anapekkhako;</p>
              <p>Gantvā pana vihāraṃ so, aññaṃ sukhavihārikaṃ.</p>
              <p>2712.</p>
              <p>Tattha ^a^V0.0230^ea^ taṃ viharantova, karoti yadi cīvaraṃ;</p>
              <p>Niṭṭhite cīvare tasmiṃ, ^b^niṭṭhānantā^eb^ti vuccati.</p>
              <p>2713.</p>
              <p>‘‘Cīvaraṃ na karissāmi, na paccessaṃ tamassamaṃ’’;</p>
              <p>Evaṃ tu dhuranikkhepe, ^b^sanniṭṭhānantikā^eb^ matā.</p>
              <p>2714.</p>
              <p>Kathinacchādanaṃ laddhā, ‘‘na paccessa’’nti ce gato;</p>
              <p>Karontasseva naṭṭhaṃ vā, daḍḍhaṃ vā ^b^nāsanantikā^eb^.</p>
              <p>2715.</p>
              <p>Laddhānisaṃso sāpekkho, bahisīmaṃ gato pana;</p>
              <p>Suṇāti cantarubbhāraṃ, sā hoti ^b^savanantikā^eb^.</p>
              <p>2716.</p>
              <p>Cīvarāsāya pakkanto, bahisīmaṃ gato pana;</p>
              <p>‘‘Dassāmi cīvaraṃ tuyhaṃ’’, vutto savati kenaci.</p>
              <p>2717.</p>
              <p>Puna vutte ‘‘na sakkomi, dātunti tava cīvaraṃ’’;</p>
              <p>Āsāya chinnamattāya, ^b^āsāvacchedikā^eb^ matā.</p>
              <p>2718.</p>
              <p>Vassaṃvuṭṭhavihāramhā ^a^M0.0261^ea^, vihāraññaṃ gato siyā;</p>
              <p>Āgacchaṃ antarāmagge, taduddhāramatikkame.</p>
              <p>2719.</p>
              <p>Tassa so kathinuddhāro, ^b^sīmātikkantiko^eb^ mato;</p>
              <p>Kathinānisaṃsamādāya, sāpekkhova sace gato.</p>
              <p>2720.</p>
              <p>Sambhuṇāti punāgantvā, kathinuddhārameva ce;</p>
              <p>Tassa so kathinuddhāro, ^b^‘‘sahubbhāro’’^eb^ti vuccati.</p>
              <p>2721.</p>
              <p>Pakkamanañca niṭṭhānaṃ, sanniṭṭhānañca sīmato;</p>
              <p>Cattāro puggalādhīnā, saṅghādhīnantarubbharo.</p>
              <p>2722.</p>
              <p>Nāsanaṃ savanañceva, āsāvacchedikāpi ca;</p>
              <p>Tayopi kathinubbhārā, na tu saṅghā, na bhikkhuto.</p>
              <p>2723.</p>
              <p>Āvāsapalibodho ca, palibodho ca cīvare;</p>
              <p>Palibodhā duve vuttā, yuttamuttatthavādinā.</p>
              <p>2724.</p>
              <p>Aṭṭhannaṃ mātikānaṃ vā, antarubbhāratopi vā;</p>
              <p>Ubbhārāpi duve vuttā, kathinassa mahesinā.</p>
              <p>2725.</p>
              <p>Anāmantāsamādānaṃ, gaṇato yāvadatthikaṃ;</p>
              <p>Tattha yo cīvaruppādo, ānisaṃsā ca pañcime.</p>
              <p>Kathinakkhandhakakathā.</p>
            </h4>
          </h3>
        </h2>
        <h2>
          <h2n>Cīvarakkhandhakakathā</h2n>
          <h3>
            <h3n />
            <h4>
              <h4n />
              <p>2726.</p>
              <p>Cīvarassa ^a^V0.0231^ea^ panuppādā, aṭṭha cīvaramātikā;</p>
              <p>Sīmāya deti, katikā, bhikkhāpaññattiyā, tathā.</p>
              <p>2727.</p>
              <p>Saṅghassa, ubhatosaṅghe, vassaṃvuṭṭhassa deti ca,;</p>
              <p>Ādissa, puggalassāti, aṭṭhimā pana mātikā.</p>
              <p>2728.</p>
              <p>Tattha ^a^M0.0262^ea^^b^sīmāya detī^eb^ti, antosīmaṃ gatehi tu;</p>
              <p>Bhikkhūhi bhājetabbanti, vaṇṇitaṃ varavaṇṇinā.</p>
              <p>2729.</p>
              <p>^b^Katikāya ca dinnaṃ^eb^ ye, vihārā ekalābhakā;</p>
              <p>Ettha dinnañca sabbehi, bhājetabbanti vuccati.</p>
              <p>2730.</p>
              <p>Saṅghassa dhuvakārā hi, yattha karīyanti tattha ca;</p>
              <p>^b^Bhikkhāpaññattiyā dinnaṃ,^eb^ dinnaṃ vuttaṃ mahesinā.</p>
              <p>2731.</p>
              <p>^b^Saṅghassa^eb^ pana yaṃ dinnaṃ, ujubhūtena cetasā;</p>
              <p>Tañhi sammukhibhūtena, bhājetabbanti vuccati.</p>
              <p>2732.</p>
              <p>^b^Ubhatosaṅgha^eb^ muddissa, deti saddhāya cīvaraṃ;</p>
              <p>Thokā vā bahu vā bhikkhū, samabhāgova vaṭṭati.</p>
              <p>2733.</p>
              <p>^b^Vassaṃvuṭṭhassa saṅghassa,^eb^ cīvaraṃ deti yaṃ pana;</p>
              <p>Taṃ tasmiṃ vuṭṭhavassena, bhājetabbanti vaṇṇitaṃ.</p>
              <p>2734.</p>
              <p>Yāguyā pana bhatte vā, ^b^detiādissa^eb^ ce pana;</p>
              <p>Cīvaraṃ tattha tattheva, yojetabbaṃ vijānatā.</p>
              <p>2735.</p>
              <p>Puggalaṃ pana uddissa, cīvaraṃ yaṃ tu dīyati;</p>
              <p>^b^Puggalodissakaṃ^eb^ nāma, dānaṃ taṃ tu pavuccati.</p>
              <p>2736.</p>
              <p>Sahadhammikesu yo koci, pañcasvapi ‘‘mamaccaye;</p>
              <p>Ayaṃ mayhaṃ parikkhāro, mātuyā pitunopi vā.</p>
              <p>2737.</p>
              <p>Upajjhāyassa vā hotu’’, vadaticcevameva ce;</p>
              <p>Na hoti pana taṃ tesaṃ, saṅghasseva ca santakaṃ.</p>
              <p>2738.</p>
              <p>Pañcannaṃ ^a^V0.0232^ea^ accaye dānaṃ, na ca rūhati kiñcipi;</p>
              <p>Saṅghasseva ca taṃ hoti, gihīnaṃ pana rūhati.</p>
              <p>2739.</p>
              <p>Bhikkhu vā sāmaṇero vā, kālaṃ bhikkhunupassaye;</p>
              <p>Karotyassa parikkhārā, bhikkhūnaṃyeva santakā.</p>
              <p>2740.</p>
              <p>Bhikkhunī ^a^M0.0263^ea^ sāmaṇerī vā, vihārasmiṃ sace matā;</p>
              <p>Honti tassā parikkhārā, bhikkhunīnaṃ tu santakā.</p>
              <p>2741.</p>
              <p>‘‘Dehi netvāsukassā’’ti, dinnaṃ taṃ purimassa tu;</p>
              <p>‘‘Idaṃ dammī’’ti dinnaṃ taṃ, pacchimasseva santakaṃ.</p>
              <p>2742.</p>
              <p>Evaṃ dinnavidhiṃ ñatvā, matassa vāmatassa vā;</p>
              <p>Vissāsaṃ vāpi gaṇheyya, gaṇhe matakacīvaraṃ.</p>
              <p>2743.</p>
              <p>Mūlapattaphalakkhandha-tacapupphappabhedato;</p>
              <p>Chabbidhaṃ rajanaṃ vuttaṃ, vantadosena tādinā.</p>
              <p>2744.</p>
              <p>Mūle haliddiṃ, khandhesu, mañjeṭṭhaṃ tuṅgahārakaṃ;</p>
              <p>Pattesu alliyā pattaṃ, tathā pattañca nīliyā.</p>
              <p>2745.</p>
              <p>Kusumbhaṃ kiṃsukaṃ pupphe, tace loddañca kaṇḍulaṃ;</p>
              <p>Ṭhapetvā rajanaṃ sabbaṃ, phalaṃ sabbampi vaṭṭati.</p>
              <p>2746.</p>
              <p>Kiliṭṭhasāṭakaṃ vāpi, dubbaṇṇaṃ vāpi cīvaraṃ;</p>
              <p>Alliyā pana pattena, dhovituṃ pana vaṭṭati.</p>
              <p>2747.</p>
              <p>Cīvarānaṃ kathā sesā, paṭhame kathine pana;</p>
              <p>Tattha vuttanayeneva, veditabbā vibhāvinā.</p>
              <p>Cīvarakkhandhakakathā.</p>
              <p>Mahāvaggo niṭṭhito.</p>
            </h4>
          </h3>
        </h2>
      </h1>
      <h1>
        <h1n>Cūḷavaggo</h1n>
        <h2>
          <h2n />
          <h3>
            <h3n>Pārivāsikakkhandhakakathā</h3n>
            <h4>
              <h4n />
              <p>2748.</p>
              <p>Tajjanīyaṃ ^a^M0.0264^ea^^a^V0.0233^ea^ niyassañca, pabbājaṃ paṭisāraṇaṃ;</p>
              <p>Tividhukkhepanañcāti, satta kammāni dīpaye.</p>
              <p>2749.</p>
              <p>Tecattālīsa vattāni, ^b^khandhake^eb^ kammasaññite;</p>
              <p>Navādhikāni tiṃseva, ^b^khandhake^eb^ tadanantare.</p>
              <p>2750.</p>
              <p>Evaṃ sabbāni vattāni, dvāsīteva mahesinā;</p>
              <p>Honti khandhakavattāni, gahitāgahaṇena tu.</p>
              <p>2751.</p>
              <p>Pārivāsañca vattañca, samādinnassa bhikkhuno;</p>
              <p>Ratticchedo kathaṃ vutto, vattabhedo kathaṃ bhave?</p>
              <p>2752.</p>
              <p>Sahavāso vināvāso, anārocanameva ca;</p>
              <p>Pārivāsikabhikkhussa, ratticchedo ca dukkaṭaṃ.</p>
              <p>2753.</p>
              <p>Ekacchanne panāvāse, pakatattena bhikkhunā;</p>
              <p>Nivāso dakapātena, ukkhittassa nivārito.</p>
              <p>2754.</p>
              <p>Pārivāsikabhikkhussa, antoyeva na labbhati;</p>
              <p>Iccevaṃ pana niddiṭṭhaṃ, ^b^mahāpaccariyaṃ^eb^ pana.</p>
              <p>2755.</p>
              <p>‘‘Avisesena niddiṭṭhaṃ, mahāaṭṭhakathādisu;</p>
              <p>Ubhinnaṃ dakapātena, nivāso vārito’’ti hi.</p>
              <p>2756.</p>
              <p>Abhikkhuke panāvāse, anāvāsepi katthaci;</p>
              <p>Vippavāsaṃ vasantassa, ratticchedo ca dukkaṭaṃ.</p>
              <p>2757.</p>
              <p>Pārivāsikabhikkhussa, bhikkhuṃ disvāna taṅkhaṇe;</p>
              <p>Nārocentassa cetassa, ratticchedo ca dukkaṭaṃ.</p>
              <p>2758.</p>
              <p>Pañceva ^a^M0.0265^ea^ ca yathāvuḍḍhaṃ, labhate pārivāsiko;</p>
              <p>Kātuṃ tattheva ca ṭhatvā, uposathapavāraṇaṃ.</p>
              <p>2759.</p>
              <p>Vassasāṭiṃ ^a^V0.0234^ea^ yathāvuḍḍhaṃ, denti ce saṅghadāyakā;</p>
              <p>Oṇojanaṃ tathā bhattaṃ, labhate pañcime pana.</p>
              <p>Pārivāsikakkhandhakakathā.</p>
            </h4>
          </h3>
          <h3>
            <h3n>Samathakkhandhakakathā</h3n>
            <h4>
              <h4n />
              <p>2760.</p>
              <p>Vivādādhāratā cānu-vādādhikaraṇampi ca;</p>
              <p>Āpattādhāratā ceva, kiccādhikaraṇampi ca.</p>
              <p>2761.</p>
              <p>Etāni pana cattāri, vuttāni ca mahesinā;</p>
              <p>Bhedakārakavatthūni, ^b^vivādo^eb^ tattha nissito.</p>
              <p>2762.</p>
              <p>Vipattiyo catassova, ^b^anuvādo^eb^ upāgato;</p>
              <p>^b^Āpattādhāratā^eb^ nāma, satta āpattiyo matā.</p>
              <p>2763.</p>
              <p>Saṅghakiccāni nissāya, ^b^kiccādhikaraṇaṃ^eb^ siyā;</p>
              <p>Etesaṃ tu catunnampi, samattā samathā matā.</p>
              <p>2764.</p>
              <p>Sammukhā sati cāmūḷho, paṭiññāvinayopi ca;</p>
              <p>Tassapāpiyasī ceva, tathā yebhuyyasīpi ca.</p>
              <p>2765.</p>
              <p>Tiṇavatthārako ceva, sattamo vinayo mato;</p>
              <p>Sattime samathā vuttā, buddhenādiccabandhunā.</p>
              <p>2766.</p>
              <p>Vivādo sammati dvīhi, anuvādo catūhi ca;</p>
              <p>Āpatti pana tīheva, kiccamekena sammati.</p>
              <p>2767.</p>
              <p>Chaṭṭhena paṭhamenāpi, vivādo ettha sammati;</p>
              <p>Sammukhāvinayādīhi, anupubbena tīhipi.</p>
              <p>2768.</p>
              <p>Tatheva ^a^M0.0266^ea^ pañcamenāpi, anuvādo hi sammati;</p>
              <p>Sammukhena paṭiññāya, tiṇavatthārakena ca.</p>
              <p>2769.</p>
              <p>Āpattūpasamaṃ yāti, tīheva samathehi sā;</p>
              <p>Sammukhāvinayeneva, kiccamekena sammati.</p>
              <p>2770.</p>
              <p>Yebhuyyasikakamme ^a^V0.0235^ea^ tu, salākaṃ gāhaye budho;</p>
              <p>Gūḷhena vivaṭenāpi, kaṇṇajappena vā pana.</p>
              <p>2771.</p>
              <p>Alajjussade gūḷhena, vivaṭeneva lajjisu;</p>
              <p>Bālesu kaṇṇajappena, salākaṃ gāhaye budho.</p>
              <p>2772.</p>
              <p>Lajjī alajjī bāloti, kena sakkā vijānituṃ?</p>
              <p>Sakena kammunāyeva, tena sakkā vijānituṃ.</p>
              <p>2773.</p>
              <p>Āpajjati ca sañcicca, āpattiṃ parigūhati;</p>
              <p>Chandādiagatiṃ yāti, ^b^alajjī^eb^ ediso siyā.</p>
              <p>2774.</p>
              <p>Nāpajjati ca sañcicca, āpattiṃ na ca gūhati;</p>
              <p>Na gacchatigatiñcāpi, ediso ^b^lajji^eb^ puggalo.</p>
              <p>2775.</p>
              <p>Duccintito ca dubbhāsī, tathā dukkaṭakāriko;</p>
              <p>Ediso pana ^b^‘‘bālo’’^eb^ti, lakkhaṇeneva ñāyati.</p>
              <p>2776.</p>
              <p>Tidhā salākagāhena, bahukā dhammavādino;</p>
              <p>Yebhuyyasikakammena, kattabbanti jinobravi.</p>
              <p>2777.</p>
              <p>Alajjī sānuvādo ca, asucī kammato ca yo;</p>
              <p>Tassapāpiyasīkamma-yoggo so hoti puggalo.</p>
              <p>2778.</p>
              <p>Bhaṇḍane kalahe jāte, vivādasmiṃ anappake;</p>
              <p>Bahuassāmaṇe ciṇṇe, anaggepi ca bhassake.</p>
              <p>2779.</p>
              <p>Mūlamūlaṃ gavesantaṃ, hoti vāḷañca kakkhaḷaṃ;</p>
              <p>Tiṇavatthārakeneva, kātabbanti pakāsitaṃ.</p>
              <p>2780.</p>
              <p>Yathā ^a^M0.0267^ea^ ca tiṇapaṇṇena, channaṃ gūthañca muttakaṃ;</p>
              <p>Na ca vāyati duggandhaṃ, vūpasammati taṅkhaṇe.</p>
              <p>2781.</p>
              <p>Ṭhapetvā thullavajjañca, gihīhi paṭisaṃyutaṃ;</p>
              <p>Diṭṭhāvikammikañceva, yo ca tattha na hoti taṃ.</p>
              <p>2782.</p>
              <p>Sesāyāpattiyā yāva, upasampadamāḷato;</p>
              <p>Suddho hoti nirāpatti, tiṇavatthārake tathā.</p>
              <p>Samathakkhandhakakathā.</p>
            </h4>
          </h3>
          <h3>
            <h3n>Khuddakavatthukkhandhakakathā</h3n>
            <h4>
              <h4n />
              <p>2783.</p>
              <p>Rukkhe ^a^V0.0236^ea^ vā pana kuṭṭevā, aṭṭāne thambhakesu vā;</p>
              <p>Nhāyamāno sakaṃ kāyaṃ, ugghaṃseyyassa dukkaṭaṃ.</p>
              <p>2784.</p>
              <p>Kāyaṃ gandhabbahatthena, kuruvindakasuttiyā;</p>
              <p>Mallakena na ghaṃseyya, nāññamaññañca kāyato.</p>
              <p>2785.</p>
              <p>Akataṃ mallakaṃ nāma, gilānasseva vaṭṭati;</p>
              <p>Kataṃ taṃ mallakaṃ nāma, sabbesampi na vaṭṭati.</p>
              <p>2786.</p>
              <p>Kapāliṭṭhakakhaṇḍāni, sabbassa puthupāṇikaṃ;</p>
              <p>Gilānassāgilānassa, vatthavaṭṭi ca vaṭṭati.</p>
              <p>2787.</p>
              <p>Vuttā pheṇakapāsāṇa-kathalā pādaghaṃsane;</p>
              <p>Vaṭṭaṃ vā caturassaṃ vā, katakaṃ na ca vaṭṭati.</p>
              <p>2788.</p>
              <p>Yaṃ kiñcipi alaṅkāraṃ, dhārentassapi dukkaṭaṃ;</p>
              <p>Hoti antamaso tāla-paṇṇamattampi bhikkhuno.</p>
              <p>2789.</p>
              <p>Osaṇheyya sake kese, yo hatthaphaṇakena vā;</p>
              <p>Phaṇakenapi kocchena, dukkaṭaṃ tassa niddise.</p>
              <p>2790.</p>
              <p>Sitthatelodatelehi ^a^M0.0268^ea^, maṇḍanatthaṃ na vaṭṭati;</p>
              <p>Anulomanipātatthaṃ, uddhaṃlomena bhikkhunā.</p>
              <p>2791.</p>
              <p>Hatthaṃ telena temetvā, puñchitabbā siroruhā;</p>
              <p>Vaṭṭatuṇhābhitattassa, allahatthena puñchituṃ.</p>
              <p>2792.</p>
              <p>Ādāse udapatte vā, yattha katthaci attano;</p>
              <p>Mukhabimbaṃ vinā hetuṃ, olokentassa dukkaṭaṃ.</p>
              <p>2793.</p>
              <p>‘‘Sañchaviṃ tu mukhaṃ, no’’ti, daṭṭhumābādhapaccayā;</p>
              <p>‘‘Jiṇṇo no’’tāyusaṅkhāra-jānanatthañca vaṭṭati.</p>
              <p>2794.</p>
              <p>Naccaṃ vā pana gītaṃ vā, vāditaṃ vāpi bhikkhuno;</p>
              <p>Daṭṭhuṃ vā pana sotuṃ vā, gacchato hoti dukkaṭaṃ.</p>
              <p>2795.</p>
              <p>Daṭṭhumantamaso mora-naccampi ca na vaṭṭati;</p>
              <p>Sotumantamaso danta-gītampi ca na vaṭṭati.</p>
              <p>2796.</p>
              <p>Naccantassa ^a^V0.0237^ea^ sayaṃ vāpi, naccāpentassa dukkaṭaṃ;</p>
              <p>Anāpattantarārāme, ṭhatvā suṇāti passati.</p>
              <p>2797.</p>
              <p>‘‘Passissāmī’’ti naccaṃ vā, gītaṃ vā pana vāditaṃ;</p>
              <p>Vihārato vihāraṃ vā, gacchato hoti dukkaṭaṃ.</p>
              <p>2798.</p>
              <p>Āpattantovihārepi, uṭṭhahitvāna gacchato;</p>
              <p>Ṭhatvā gīvaṃ pasāretvā, passatopi ca vīthiyaṃ.</p>
              <p>2799.</p>
              <p>Kesā dīghā na dhāreyyā, yo dhāreyyassa dukkaṭaṃ;</p>
              <p>Dvaṅgulaṃ vā dumāsaṃ vā, tato uddhaṃ na vaṭṭati.</p>
              <p>2800.</p>
              <p>Nakhe nāsikalomāni, dīghāni na tu dhāraye;</p>
              <p>Na ca vīsatimaṭṭhaṃ vā, kātuṃ vaṭṭati bhikkhuno.</p>
              <p>2801.</p>
              <p>Kappāpeyya visuṃ massuṃ, dāṭhikaṃ vā ṭhapeyya yo;</p>
              <p>Saṃharāpeyya vā lomaṃ, sambādhe tassa dukkaṭaṃ.</p>
              <p>2802.</p>
              <p>Chindato ^a^M0.0269^ea^ dukkaṭaṃ vuttaṃ, kese kattarikāya vā;</p>
              <p>Agilānassa aññena, chindāpentassa vā tathā.</p>
              <p>2803.</p>
              <p>Chindato attano aṅga-jātaṃ thullaccayaṃ siyā;</p>
              <p>Sesaṅgachedane atta-vadhe āpatti dukkaṭaṃ.</p>
              <p>2804.</p>
              <p>Ahikīṭādidaṭṭhassa, tādisābādhapaccayā;</p>
              <p>Na doso chindato aṅgaṃ, mocentassa ca lohitaṃ.</p>
              <p>2805.</p>
              <p>Aparissāvano maggaṃ, sace gacchati dukkaṭaṃ;</p>
              <p>Yācamānassa vā magge, tathevādadatopi taṃ.</p>
              <p>2806.</p>
              <p>Na bhuñje na pive naggo, na khāde na ca sāyaye;</p>
              <p>Na dade na ca gaṇheyya, na gaccheyyapi añjasaṃ.</p>
              <p>2807.</p>
              <p>Vanditabbaṃ na naggena, vandāpetabbameva vā;</p>
              <p>Parikammaṃ na kātabbaṃ, na naggena ca kāraye.</p>
              <p>2808.</p>
              <p>Parikamme paṭicchādī, tisso jantāgharādikā;</p>
              <p>Vuttā, vatthapaṭicchādī, sabbattha pana vaṭṭati.</p>
              <p>2809.</p>
              <p>Yattha katthaci peḷāyaṃ, bhuñjituṃ na ca vaṭṭati;</p>
              <p>Ekato bhuñjato hoti, dukkaṭaṃ ekabhājane.</p>
              <p>2810.</p>
              <p>Ekapāvuraṇā ^a^V0.0238^ea^ eka-ttharaṇā vā nipajjare;</p>
              <p>Ekamañcepi vā tesaṃ, hoti āpatti dukkaṭaṃ.</p>
              <p>2811.</p>
              <p>Na nisīdeyya saṅghāṭi-pallatthikamupāgato;</p>
              <p>Kiñci kīḷaṃ na kīḷeyya, palitaṃ na ca gāhaye.</p>
              <p>2812.</p>
              <p>Bhamukāya nalāṭe vā, dāṭhikāyapi uggataṃ;</p>
              <p>Tādisaṃ palitaṃ caññaṃ, gāhāpetumpi vaṭṭati.</p>
              <p>2813.</p>
              <p>Agilāno sace bhikkhu, chattaṃ dhāreyya dukkaṭaṃ;</p>
              <p>Attano cīvarādīnaṃ, guttatthaṃ pana vaṭṭati.</p>
              <p>2814.</p>
              <p>Hatthisoṇḍaṃ ^a^M0.0270^ea^ catukkaṇṇaṃ, vasanaṃ macchavāḷakaṃ;</p>
              <p>Velliyaṃ tālavaṇṭañca, nivāsentassa dukkaṭaṃ.</p>
              <p>2815.</p>
              <p>Gahipārupanaṃ vāpi, pārupantassa dukkaṭaṃ;</p>
              <p>Nivāsane pārupane, parimaṇḍalatā matā.</p>
              <p>2816.</p>
              <p>Lokāyataṃ na vāceyya, na ca taṃ pariyāpuṇe;</p>
              <p>Na tiracchānavijjā vā, vācetabbāva bhikkhunā.</p>
              <p>2817.</p>
              <p>Na ca vaṭṭati dhāretuṃ, sabbā cāmaribījanī;</p>
              <p>Na cālimpeyya dāyaṃ vā, na ca lañje mukhampi ca.</p>
              <p>2818.</p>
              <p>Na vahe ubhatokājaṃ, vaṭṭatantarakājakaṃ;</p>
              <p>Sīsakkhandhakaṭolamba-bhāre doso na vijjati.</p>
              <p>2819.</p>
              <p>Aṭṭhaṅgulādikaṃ bhikkhu, pacchimaṃ caturaṅgulā;</p>
              <p>Khādato dantakaṭṭhañca, hoti āpatti dukkaṭaṃ.</p>
              <p>2820.</p>
              <p>Rukkhaṃ nevābhirūheyya, kicce satipi porisaṃ;</p>
              <p>Āpadāsu yathākāmaṃ, vaṭṭatevābhirūhituṃ.</p>
              <p>2821.</p>
              <p>Lasuṇaṃ na ca khādeyya, sace nākallako siyā;</p>
              <p>Nāropetabbakaṃ buddha-vacanaṃ aññathā pana.</p>
              <p>2822.</p>
              <p>Khipitena ca vattabbaṃ, ‘‘jīvā’’ti, gihinā puna;</p>
              <p>‘‘Jīvathā’’ti ca vuttena, ‘‘ciraṃ jīvā’’ti vaṭṭati.</p>
              <p>2823.</p>
              <p>Sāmaṇeraṃ gahaṭṭhaṃ vā, ākoṭentassa dukkaṭaṃ;</p>
              <p>Sayane pupphasaṃkiṇṇe, na vaṭṭati nipajjituṃ.</p>
              <p>2824.</p>
              <p>Khurabhaṇḍaṃ ^a^V0.0239^ea^ na gaṇheyya, sace nhāpitapubbako;</p>
              <p>Na ca dhāraṇiyā uṇhī, sabbā bāhiralomikā.</p>
              <p>2825.</p>
              <p>Aṅgarāgaṃ karontassa, dukkaṭaṃ samudīritaṃ;</p>
              <p>Akāyabandhanassāpi, gāmaṃ pavisatopi ca.</p>
              <p>2826.</p>
              <p>Lohajaṃ ^a^M0.0271^ea^ dārujaṃ sabbaṃ, kappiyaṃ mattikāmayaṃ;</p>
              <p>Vinā satthañca pattañca, katakaṃ kumbhakārikaṃ.</p>
              <p>Khuddakavatthukkhandhakakathā.</p>
            </h4>
          </h3>
          <h3>
            <h3n>Senāsanakkhandhakakathā</h3n>
            <h4>
              <h4n />
              <p>2827.</p>
              <p>Āsandiko atikkanta-pamāṇopi ca vaṭṭati;</p>
              <p>Tathā pañcaṅgapīṭhampi, sattaṅgampi ca vaṭṭati.</p>
              <p>2828.</p>
              <p>Tūlonaddhā ghareyeva, mañcapīṭhā nisīdituṃ;</p>
              <p>Sīsapādūpadhānañca, agilānassa vaṭṭati.</p>
              <p>2829.</p>
              <p>Santharitvā gilānassa, upadhānāni tattha ca;</p>
              <p>Paccattharaṇakaṃ datvā, nipajjantassa vaṭṭati.</p>
              <p>2830.</p>
              <p>Tiriyaṃ muṭṭhiratanaṃ, hoti bimbohanaṃ mitaṃ;</p>
              <p>Dīghato ca diyaḍḍhaṃ vā, dvihatthanti ^b^kurundiyaṃ^eb^.</p>
              <p>2831.</p>
              <p>Pūritā coḷapaṇṇuṇṇa-tiṇavākehi pañcahi;</p>
              <p>Bhisiyo bhāsitā pañca, tūlānaṃ gaṇanāvasā.</p>
              <p>2832.</p>
              <p>Bhisitūlāni pañceva, tathā tūlāni tīṇipi;</p>
              <p>Lomāni migapakkhīnaṃ, gabbhā bimbohanassime.</p>
              <p>2833.</p>
              <p>Manussalomaṃ lomesu, pupphesu bakulādikaṃ;</p>
              <p>Suddhaṃ tamālapattañca, paṇṇesu na ca vaṭṭati.</p>
              <p>2834.</p>
              <p>Uṇṇādikaṃ pañcavidhañca tūlaṃ;</p>
              <p>Mahesinā yaṃ bhisiyaṃ pavuttaṃ;</p>
              <p>Masūrake ^a^V0.0240^ea^ taṃ pana vaṭṭatīti;</p>
              <p>^b^Kurundiyaṃ^eb^ aṭṭhakathāya vuttaṃ.</p>
              <p>2835.</p>
              <p>Yadetaṃ ^a^M0.0272^ea^ tividhaṃ tūlaṃ, bhisiyaṃ taṃ akappiyaṃ;</p>
              <p>Missaṃ tamālapattaṃ tu, sabbattha pana vaṭṭati.</p>
              <p>2836.</p>
              <p>Rūpaṃ tu purisitthīnaṃ, tiracchānagatassa vā;</p>
              <p>Kārentassa karoto vā, hoti āpatti dukkaṭaṃ.</p>
              <p>2837.</p>
              <p>Jātakaṃ pana vatthuṃ vā, kārāpetuṃ parehi vā;</p>
              <p>Mālākammaṃ latākammaṃ, sayaṃ kātumpi vaṭṭati.</p>
              <p>2838.</p>
              <p>Samānāsaniko nāma, dvīhi vassehi yo pana;</p>
              <p>Vuḍḍho vā daharo vāpi, vassenekena vā pana.</p>
              <p>2839.</p>
              <p>Samānavasse vattabbaṃ, kiñca nāmidha vijjati;</p>
              <p>Sattavassativassehi, pañcavasso nisīdati.</p>
              <p>2840.</p>
              <p>Heṭṭhā dīghāsanaṃ tiṇṇaṃ, yaṃ pahoti nisīdituṃ;</p>
              <p>Ekamañcepi pīṭhe vā, dve nisīdanti vaṭṭati.</p>
              <p>2841.</p>
              <p>Ubhatobyañjanaṃ itthiṃ, ṭhapetvā paṇḍakaṃ pana;</p>
              <p>Dīghāsane anuññātaṃ, sabbehipi nisīdituṃ.</p>
              <p>2842.</p>
              <p>Purimiko pacchimiko, tathevantaramuttako;</p>
              <p>Tayo senāsanaggāhā, sambuddhena pakāsitā.</p>
              <p>2843.</p>
              <p>Pubbāruṇā pāṭipadassa yāva;</p>
              <p>Punāruṇo bhijjati neva tāva;</p>
              <p>Idañhi senāsanagāhakassa;</p>
              <p>Khettanti vassūpagame vadanti.</p>
              <p>2844.</p>
              <p>Pātova gāhite añño, bhikkhu senāsane pana;</p>
              <p>Sace yācati āgantvā, vattabbo gāhitanti so.</p>
              <p>2845.</p>
              <p>Saṅghikaṃ apaloketvā, gahitaṃ vassavāsikaṃ;</p>
              <p>Antovassepi vibbhanto, labhate tatrajaṃ sace.</p>
              <p>2846.</p>
              <p>Vuṭṭhavasso ^a^M0.0273^ea^ sace bhikkhu, kiñci āvāsihatthato;</p>
              <p>Gahetvā kappiyaṃ bhaṇḍaṃ, datvā tassattano pana.</p>
              <p>2847.</p>
              <p>‘‘Asukasmiṃ ^a^V0.0241^ea^ kule mayhaṃ, vassāvāsikacīvaraṃ;</p>
              <p>Gāhitaṃ gaṇha’’iccevaṃ, vatvā gacchati so disaṃ.</p>
              <p>2848.</p>
              <p>Uppabbajati ce tattha, gataṭṭhāne, na labbhati;</p>
              <p>Gahetuṃ tassa sampattaṃ, saṅghikaṃyeva taṃ siyā.</p>
              <p>2849.</p>
              <p>Manusse sammukhā tattha, paṭicchāpeti ce pana;</p>
              <p>Sabbaṃ labhati sampattaṃ, vassāvāsikacīvaraṃ.</p>
              <p>2850.</p>
              <p>Ārāmo ca vihāro ca, vatthūni duvidhassapi;</p>
              <p>Bhisi bimbohanaṃ mañca-pīṭhanti tatiyaṃ pana.</p>
              <p>2851.</p>
              <p>Lohakumbhī kaṭāhañca, bhāṇako lohavārako;</p>
              <p>Vāsi pharasu kuddālo, kuṭhārī ca nikhādanaṃ.</p>
              <p>2852.</p>
              <p>Valli veḷu tiṇaṃ paṇṇaṃ, muñjapabbajameva ca;</p>
              <p>Mattikā dārubhaṇḍañca, pañcamaṃ tu yathāha ca.</p>
              <p>2853.</p>
              <p>‘‘Dvīhi saṅgahitāni dve, tatiyaṃ catusaṅgahaṃ;</p>
              <p>Catutthaṃ navakoṭṭhāsaṃ, pañcamaṃ aṭṭhadhā mataṃ.</p>
              <p>2854.</p>
              <p>Iti pañcahi rāsīhi, pañcanimmalalocano;</p>
              <p>Pañcavīsavidhaṃ nātho, garubhaṇḍaṃ pakāsayi’’.</p>
              <p>2855.</p>
              <p>Idañhi pana saṅghassa, santakaṃ garubhaṇḍakaṃ;</p>
              <p>Vissajjento vibhājento, bhikkhu thullaccayaṃ phuse.</p>
              <p>2856.</p>
              <p>Bhikkhunā garubhaṇḍaṃ tu, saṅghena hi gaṇena vā;</p>
              <p>Vissajjitamavissaṭṭhaṃ, vibhattamavibhājitaṃ.</p>
              <p>2857.</p>
              <p>Purimesu hi tīsvettha, na catthāgarubhaṇḍakaṃ;</p>
              <p>Lohakumbhī kaṭāho ca, lohabhāṇakameva ca.</p>
              <p>2858.</p>
              <p>Tividhaṃ ^a^M0.0274^ea^ khuddakaṃ vāpi, garubhaṇḍakamevidaṃ;</p>
              <p>Pādagaṇhanako loha-vārako bhājiyo mato.</p>
              <p>2859.</p>
              <p>Uddhaṃ pana tato loha-vārako garubhaṇḍakaṃ;</p>
              <p>Bhiṅkārādīni sabbāni, garubhaṇḍāni honti hi.</p>
              <p>2860.</p>
              <p>Bhājetabbo ayopatto;</p>
              <p>Tambāyothālakāpi ca;</p>
              <p>Dhūmanettādikaṃ ^a^V0.0242^ea^ neva;</p>
              <p>Bhājetabbanti dīpitaṃ.</p>
              <p>2861.</p>
              <p>Attanā paṭiladdhaṃ taṃ, lohabhaṇḍaṃ tu kiñcipi;</p>
              <p>Na puggalikabhogena, bhuñjitabbañhi bhikkhunā.</p>
              <p>2862.</p>
              <p>Kaṃsavaṭṭakalohānaṃ, bhājanānipi sabbaso;</p>
              <p>Na puggalikabhogena, vaṭṭanti paribhuñjituṃ.</p>
              <p>2863.</p>
              <p>Tipubhaṇḍepi eseva, nayo ñeyyo vibhāvinā;</p>
              <p>Na doso saṅghike atthi, gihīnaṃ santakesu vā.</p>
              <p>2864.</p>
              <p>Khīrapāsāṇasambhūtaṃ, garukaṃ taṭṭakādikaṃ;</p>
              <p>Pādagaṇhanato uddhaṃ, ghaṭako garubhaṇḍako.</p>
              <p>2865.</p>
              <p>Siṅgisajjhumayaṃ hāra-kūṭajaṃ phalikubbhavaṃ;</p>
              <p>Bhājanāni na vaṭṭanti, gihīnaṃ santakānipi.</p>
              <p>2866.</p>
              <p>Vāsi bhājaniyā khuddā, garubhaṇḍaṃ mahattarī;</p>
              <p>Tathā pharasu vejjānaṃ, sirāvedhanakampi ca.</p>
              <p>2867.</p>
              <p>Kuṭhāri vāsi kuddālo, garubhaṇḍaṃ nikhādanaṃ;</p>
              <p>Sikharampi ca teneva, gahitanti pakāsitaṃ.</p>
              <p>2868.</p>
              <p>Caturassamukhaṃ doṇi-mukhaṃ vaṅkampi tattha ca;</p>
              <p>Sadaṇḍaṃ khuddakaṃ sabbaṃ, garubhaṇḍaṃ nikhādanaṃ.</p>
              <p>2869.</p>
              <p>Muṭṭhikamadhikaraṇī ^a^M0.0275^ea^, saṇḍāso vā tulādikaṃ;</p>
              <p>Kiñci saṅghassa dinnaṃ ce, taṃ sabbaṃ garubhaṇḍakaṃ.</p>
              <p>2870.</p>
              <p>Nhāpitassa ca saṇḍāso, kattarī ca mahattarī;</p>
              <p>Mahāpipphalakaṃ tunna-kārānaṃ garubhaṇḍakaṃ.</p>
              <p>2871.</p>
              <p>Valli saṅghassa dinnā vā, tatthajātāpi rakkhitā;</p>
              <p>Aḍḍhabāhuppamāṇāpi, garu vettalatādikā.</p>
              <p>2872.</p>
              <p>Suttavākādinibbattā, rajjukā yottakāni vā;</p>
              <p>Saṅghassa dinnakāle tu, gacchanti garubhaṇḍataṃ.</p>
              <p>2873.</p>
              <p>Nāḷikerassa hīre vā, vāke vā pana kenaci;</p>
              <p>Vaṭṭetvā hi katā eka-vaṭṭāpi garubhaṇḍakaṃ.</p>
              <p>2874.</p>
              <p>Veḷu ^a^V0.0243^ea^ saṅghassa dinno vā, rakkhito tatthajātako;</p>
              <p>Aṭṭhaṅgulāyato sūci-daṇḍamatto garuṃ siyā.</p>
              <p>2875.</p>
              <p>Chattadaṇḍasalākāyo, daṇḍo kattarayaṭṭhipi;</p>
              <p>Pādagaṇhanakā tela-nāḷī bhājaniyā ime.</p>
              <p>2876.</p>
              <p>Muñjādīsupi yaṃ kiñci, muṭṭhimattaṃ garuṃ siyā;</p>
              <p>Tālapaṇṇādimekampi, dinnaṃ vā tatthajātakaṃ.</p>
              <p>2877.</p>
              <p>Aṭṭhaṅgulappamāṇopi, garukaṃ rittapotthako;</p>
              <p>Mattikā pakatī vāpi, pañcavaṇṇā sudhāpi vā.</p>
              <p>2878.</p>
              <p>Silesādīsu vā kiñci, dinnaṃ vā tatthajātakaṃ;</p>
              <p>Tālapakkapamāṇaṃ tu, garubhaṇḍanti dīpitaṃ.</p>
              <p>2879.</p>
              <p>Valliveḷādikaṃ kiñci, arakkhitamagopitaṃ;</p>
              <p>Garubhaṇḍaṃ na hoteva, gahetabbaṃ yathāsukhaṃ.</p>
              <p>2880.</p>
              <p>Rakkhitaṃ gopitaṃ vāpi, gahetabbaṃ tu gaṇhatā;</p>
              <p>Samakaṃ atirekaṃ vā, datvā phātikameva vā.</p>
              <p>2881.</p>
              <p>Añjanaṃ ^a^M0.0276^ea^ haritālañca, tathā hiṅgu manosilā;</p>
              <p>Bhājetabbanti viññeyyaṃ, viññunā vinayaññunā.</p>
              <p>2882.</p>
              <p>Dārubhaṇḍepi yo koci, sūcidaṇḍappamāṇako;</p>
              <p>Aṭṭhaṅgulāyato dāru-bhaṇḍako garubhaṇḍakaṃ.</p>
              <p>2883.</p>
              <p>^b^Mahāaṭṭhakathāyaṃ^eb^ tu, vibhajitvāva dassitaṃ;</p>
              <p>Āsandikopi sattaṅgo, bhaddapīṭhañca pīṭhikā.</p>
              <p>2884.</p>
              <p>Pīṭhameḷakapādañca, tathāmaṇḍakavaṭṭakaṃ;</p>
              <p>Kocchaṃ palālapīṭhañca, dhovane phalakampi ca.</p>
              <p>2885.</p>
              <p>Bhaṇḍikā muggaro ceva, vatthaghaṭṭanamuggaro;</p>
              <p>Ambaṇampi ca mañjūsā, nāvā rajanadoṇikā.</p>
              <p>2886.</p>
              <p>Uḷuṅkopi samuggopi, karaṇḍampi kaṭacchupi;</p>
              <p>Evamādi tu sabbampi, saṅghikaṃ garubhaṇḍakaṃ.</p>
              <p>2887.</p>
              <p>Sabbaṃ dārumayaṃ geha-sambhāraṃ garukaṃ mataṃ;</p>
              <p>Bhājiyaṃ kappiyaṃ cammaṃ, akappiyamabhājiyaṃ.</p>
              <p>2888.</p>
              <p>Eḷacammaṃ ^a^V0.0244^ea^ garuṃ vuttaṃ, tathevodukkhalādikaṃ;</p>
              <p>Pesakārādibhaṇḍañca, kasibhaṇḍañca saṅghikaṃ.</p>
              <p>2889.</p>
              <p>Tathevādhārako patta-pidhānaṃ tālavaṇṭakaṃ;</p>
              <p>Bījanī pacchi caṅkoṭaṃ, sabbā sammuñjanī garu.</p>
              <p>2890.</p>
              <p>Yaṃ kiñci bhūmattharaṇaṃ, yo koci kaṭasārako;</p>
              <p>Cakkayuttakayānañca, sabbampi garubhaṇḍakaṃ.</p>
              <p>2891.</p>
              <p>Chattañca muṭṭhipaṇṇañca, visāṇaṃtumbabhājanaṃ;</p>
              <p>Upāhanāraṇīdhamma-karaṇādi lahuṃ idaṃ.</p>
              <p>2892.</p>
              <p>Hatthidanto visāṇañca, yathāgatamatacchitaṃ;</p>
              <p>Mañcapādādi yaṃ kiñci, bhājanīyamaniṭṭhitaṃ.</p>
              <p>2893.</p>
              <p>Niṭṭhito ^a^M0.0277^ea^ tacchito vāpi, vidho hiṅgukaraṇḍako;</p>
              <p>Añjanī ca salākāyo, bhājanī udapuñchanī.</p>
              <p>2894.</p>
              <p>Sabbaṃ kulālabhaṇḍampi, paribhogārahaṃ pana;</p>
              <p>Pattaṅgārakaṭāhañca, dhūmadānaṃ kapallikā.</p>
              <p>2895.</p>
              <p>Thūpikā dīparukkho ca, cayanacchadaniṭṭhakā;</p>
              <p>Saṅghikaṃ pana sabbampi, garubhaṇḍanti dīpitaṃ.</p>
              <p>2896.</p>
              <p>Patto kañcanako ceva, thālakaṃ kuṇḍikāpi ca;</p>
              <p>Ghaṭako lohabhaṇḍepi, kuṇḍikāpi ca bhājiyā.</p>
              <p>2897.</p>
              <p>Garunā garubhaṇḍañca, thāvarena ca thāvaraṃ;</p>
              <p>Saṅghassa parivattetvā, gaṇhituṃ pana vaṭṭati.</p>
              <p>2898.</p>
              <p>Adhotena ca pādena, nakkame sayanāsanaṃ;</p>
              <p>Allapādena vā bhikkhu, tatheva saupāhano.</p>
              <p>2899.</p>
              <p>Bhūmiyā niṭṭhubhantassa, parikammakatāya vā;</p>
              <p>Parikammakataṃ bhittiṃ, apassentassa dukkaṭaṃ.</p>
              <p>2900.</p>
              <p>Parikammakataṃ bhūmiṃ, saṅghikaṃ mañcapīṭhakaṃ;</p>
              <p>Attano santakeneva, pattharitvāna kenaci.</p>
              <p>2901.</p>
              <p>Nipajjitabbaṃ, sahasā, tassa niddāyato yadi;</p>
              <p>Sarīrāvayavo koci, mañcaṃ phusati dukkaṭaṃ.</p>
              <p>2902.</p>
              <p>Lomesu ^a^V0.0245^ea^ pana lomānaṃ, gaṇanāyeva dukkaṭaṃ;</p>
              <p>Talena hatthapādānaṃ, vaṭṭatakkamituṃ pana.</p>
              <p>2903.</p>
              <p>Sahassagghanako koci, piṇḍapāto sacīvaro;</p>
              <p>Patto avassikaṃ bhikkhuṃ, likhitvā ṭhapitopi ca.</p>
              <p>2904.</p>
              <p>Tādiso piṇḍapātova, saṭṭhivassānamaccaye;</p>
              <p>Uppanno saṭṭhivassassa, ṭhitikāya dade budho.</p>
              <p>2905.</p>
              <p>Uddesabhattaṃ ^a^M0.0278^ea^ bhuñjitvā, jāto ce sāmaṇerako;</p>
              <p>Gahetuṃ labhati taṃ pacchā, sāmaṇerassa pāḷiyā.</p>
              <p>2906.</p>
              <p>Sampuṇṇavīsavasso yo, sve uddesaṃ labhissati;</p>
              <p>Ajja so upasampanno, atītā ṭhitikā siyā.</p>
              <p>2907.</p>
              <p>Sace pana salākā tu, laddhā bhattaṃ na taṃdine;</p>
              <p>Laddhaṃ, punadine tassa, gāhetabbaṃ, na saṃsayo.</p>
              <p>2908.</p>
              <p>Uttaruttaribhaṅgassa, bhattassekacarassa hi;</p>
              <p>Visuñhi ṭhitikā katvā, dātabbā tu salākikā.</p>
              <p>2909.</p>
              <p>Bhattameva sace laddhaṃ, na panuttaribhaṅgakaṃ;</p>
              <p>Laddhamuttaribhaṅgaṃ vā, na laddhaṃ bhattameva vā.</p>
              <p>2910.</p>
              <p>Yena yena hi yaṃ yaṃ tu, na laddhaṃ, tassa tassa ca;</p>
              <p>Taṃ taṃ punadine cāpi, gāhetabbanti dīpitaṃ.</p>
              <p>2911.</p>
              <p>Saṅghuddesādikaṃ bhattaṃ, idaṃ sattavidhampi ca;</p>
              <p>Āgantukādibhattañca, catubbidhamudīritaṃ.</p>
              <p>2912.</p>
              <p>Vihāravārabhattañca, niccañca kuṭibhattakaṃ;</p>
              <p>Pannarasavidhaṃ bhattaṃ, uddiṭṭhaṃ sabbamevidha.</p>
              <p>2913.</p>
              <p>Pāḷimaṭṭhakathañceva, oloketvā punappunaṃ;</p>
              <p>Saṅghike paccaye sammā, vibhajeyya vicakkhaṇo.</p>
              <p>Senāsanakkhandhakakathā.</p>
            </h4>
          </h3>
          <h3>
            <h3n>Vattakkhandhakakathā</h3n>
            <h4>
              <h4n />
              <p>2914.</p>
              <p>Āgantukāvāsikapiṇḍacārī-;</p>
              <p>Senāsanāraññanumodanāsu ^a^V0.0246^ea^;</p>
              <p>Vattāni bhatte gamikassa jantā-;</p>
              <p>Ghare tathā vaccakuṭippavese.</p>
              <p>2915.</p>
              <p>Ācariyupajjhāyakasissasaddhi- ^a^M0.0279^ea^;</p>
              <p>Vihārivattānipi sabbasova;</p>
              <p>Vattāni vuttāni catuddaseva;</p>
              <p>Visuddhacittena vināyakena.</p>
              <p>2916.</p>
              <p>Āgantukena ārāmaṃ, pavisantena bhikkhunā;</p>
              <p>Chattaṃ panāpanetabbaṃ, muñcitabbā upāhanā.</p>
              <p>2917.</p>
              <p>Oguṇṭhanaṃ na kātabbaṃ, sīse cīvarameva vā;</p>
              <p>Na hi tena ca dhotabbā, pādā pānīyavārinā.</p>
              <p>2918.</p>
              <p>Vanditabbāva pucchitvā, vihāre vuḍḍhabhikkhuno;</p>
              <p>Kāle senāsanaṃ tena, pucchitabbañca bhikkhunā.</p>
              <p>2919.</p>
              <p>Vaccaṭṭhānañca passāva-ṭṭhānaṃ pānīyameva ca;</p>
              <p>Paribhojanīyaṃ saṅgha-katikaṃ gocarādikaṃ.</p>
              <p>2920.</p>
              <p>Vuḍḍhamāgantukaṃ disvā, bhikkhunāvāsikenapi;</p>
              <p>Pattaṃ paṭiggahetabbaṃ, paccuggantvāna cīvaraṃ.</p>
              <p>2921.</p>
              <p>Āsanaṃ paññapetabbaṃ, tassa pādodakampi ca;</p>
              <p>Upanikkhipitabbañca, pucchitabbañca vārinā.</p>
              <p>2922.</p>
              <p>Vandeyyo paññapetabbaṃ, tassa senāsanampi ca;</p>
              <p>Ajjhāvutthamavutthaṃ vā, gocarāgocarampi ca.</p>
              <p>2923.</p>
              <p>Vaccaṭṭhānañca passāva-ṭṭhānaṃ sekkhakulāni ca;</p>
              <p>Pavese nikkhame kālo, vattabbo pāniyādikaṃ.</p>
              <p>2924.</p>
              <p>Sace so navako hoti;</p>
              <p>Āgatāgantuko yathā;</p>
              <p>Nisinneneva ^a^V0.0247^ea^ tenassa;</p>
              <p>Sabbamāvāsibhikkhunā.</p>
              <p>2925.</p>
              <p>‘‘Atra ^a^M0.0280^ea^ pattaṃ ṭhapehīti, nisīdāhīdamāsanaṃ’’;</p>
              <p>Iccevaṃ pana vattabbaṃ, deyyaṃ senāsanampi ca.</p>
              <p>2926.</p>
              <p>Dārumattikabhaṇḍāni, gantukāmena bhikkhunā;</p>
              <p>Gantabbaṃ paṭisāmetvā, thaketvāvasathampi ca.</p>
              <p>2927.</p>
              <p>Āpucchitvāpi gantabbaṃ, bhikkhunā sayanāsanaṃ;</p>
              <p>Pucchitabbe asantepi, gopetvā vāpi sādhukaṃ.</p>
              <p>2928.</p>
              <p>Sahasā pavise nāpi, sahasā na ca nikkhame;</p>
              <p>Nātidūre naccāsanne, ṭhātabbaṃ piṇḍacārinā.</p>
              <p>2929.</p>
              <p>Vāmahatthena saṅghāṭiṃ, uccāretvātha bhājanaṃ;</p>
              <p>Dakkhiṇena paṇāmetvā, bhikkhaṃ gaṇheyya paṇḍito.</p>
              <p>2930.</p>
              <p>Sūpaṃ vā dātukāmāti, sallakkheyya muhuttakaṃ;</p>
              <p>Olokeyyantarā bhikkhu, na bhikkhādāyikāmukhaṃ.</p>
              <p>2931.</p>
              <p>Pānīyādi panāneyyaṃ, bhikkhunāraññakenapi;</p>
              <p>Nakkhattaṃ tena yogo ca, jānitabbā disāpi ca.</p>
              <p>2932.</p>
              <p>Vaccapassāvatitthāni, bhavanti paṭipāṭiyā;</p>
              <p>Karontassa yathāvuḍḍhaṃ, hoti āpatti dukkaṭaṃ.</p>
              <p>2933.</p>
              <p>Sahasā ubbhajitvā vā, na ca vaccakuṭiṃ vise;</p>
              <p>Ukkāsitvā bahi ṭhatvā, pavise saṇikaṃ pana.</p>
              <p>2934.</p>
              <p>Vaccaṃ na nitthunantena, kātabbaṃ pana bhikkhunā;</p>
              <p>Khādato dantakaṭṭhaṃ vā, karoto hoti dukkaṭaṃ.</p>
              <p>2935.</p>
              <p>Vaccaṃ pana na kātabbaṃ, bahiddhā vaccadoṇiyā;</p>
              <p>Passāvopi na kātabbo, bahi passāvadoṇiyā.</p>
              <p>2936.</p>
              <p>Kharena nāvalekheyya, na kaṭṭhaṃ vaccakūpake;</p>
              <p>Chaḍḍeyya na ca pāteyya, kheḷaṃ passāvadoṇiyā.</p>
              <p>2937.</p>
              <p>Pādukāsu ^a^M0.0281^ea^ ṭhitoyeva, ubbhajeyya vicakkhaṇo;</p>
              <p>Paṭicchādeyya tattheva, ṭhatvā nikkhamane pana.</p>
              <p>2938.</p>
              <p>Nācameyya ^a^V0.0248^ea^ sace vaccaṃ, katvā yo salile sati;</p>
              <p>Tassa dukkaṭamuddiṭṭhaṃ, muninā mohanāsinā.</p>
              <p>2939.</p>
              <p>Sasaddaṃ nācametabbaṃ, katvā capu capūti ca;</p>
              <p>Ācamitvā sarāvepi, sesetabbaṃ na tūdakaṃ.</p>
              <p>2940.</p>
              <p>Ūhatampi adhovitvā, nikkhamantassa dukkaṭaṃ;</p>
              <p>Uklāpāpi sace honti, sodhetabbaṃ asesato.</p>
              <p>2941.</p>
              <p>Avalekhanakaṭṭhena, pūro ce pīṭharo pana;</p>
              <p>Chaḍḍeyya kumbhi rittā ce, kumbhiṃ pūreyya vārinā.</p>
              <p>2942.</p>
              <p>Anajjhiṭṭho hi vuḍḍhena, pātimokkhaṃ na uddise;</p>
              <p>Dhammaṃ na ca bhaṇe, pañhaṃ, na puccheyya na vissaje.</p>
              <p>2943.</p>
              <p>Āpucchitvā kathentassa, vuḍḍhaṃ vuḍḍhatarāgame;</p>
              <p>Puna āpucchane kiccaṃ, natthīti paridīpitaṃ.</p>
              <p>2944.</p>
              <p>Vuḍḍhenekavihārasmiṃ, saddhiṃ viharatā pana;</p>
              <p>Anāpucchā hi sajjhāyo, na kātabbo kadācipi.</p>
              <p>2945.</p>
              <p>Uddesopi na kātabbo, paripucchāya kā kathā;</p>
              <p>Na ca dhammo kathetabbo, bhikkhunā dhammacakkhunā.</p>
              <p>2946.</p>
              <p>Na dīpo vijjhāpetabbo, kātabbo vā na ceva so;</p>
              <p>Vātapānakavāṭāni, thakeyya vivareyya no.</p>
              <p>2947.</p>
              <p>Caṅkame caṅkamanto ca, vuḍḍhato parivattaye;</p>
              <p>Tampi cīvarakaṇṇena, kāyena na ca ghaṭṭaye.</p>
              <p>2948.</p>
              <p>Purato neva therānaṃ, nhāyeyya na panūpari;</p>
              <p>Uttaraṃ otarantānaṃ, dade maggaṃ, na ghaṭṭaye.</p>
              <p>2949.</p>
              <p>Vattaṃ ^a^M0.0282^ea^ aparipūrento, na sīlaṃ paripūrati;</p>
              <p>Asuddhasīlo duppañño, cittekaggaṃ na vindati.</p>
              <p>2950.</p>
              <p>Vikkhittacittonekaggo, saddhammaṃ na ca passati;</p>
              <p>Apassamāno saddhammaṃ, dukkhā na parimuccati.</p>
              <p>2951.</p>
              <p>Tasmā hi vattaṃ pūreyya, jinaputto vicakkhaṇo;</p>
              <p>Ovādaṃ buddhaseṭṭhassa, katvā nibbānamehiti.</p>
              <p>Vattakkhandhakakathā.</p>
            </h4>
          </h3>
          <h3>
            <h3n>Bhikkhunikkhandhakakathā</h3n>
            <h4>
              <h4n />
              <p>2952.</p>
              <p>Kāyaṃ ^a^V0.0249^ea^ ūruṃ thanaṃ vāpi, vivaritvāna bhikkhunī;</p>
              <p>Attano aṅgajātaṃ vā, bhikkhussa na ca dassaye.</p>
              <p>2953.</p>
              <p>Bhikkhunā saha yaṃ kiñci, sampayojentiyāpi ca;</p>
              <p>Tato bhāsantiyā bhikkhuṃ, hoti āpatti dukkaṭaṃ.</p>
              <p>2954.</p>
              <p>Na ca bhikkhuniyā dīghaṃ, dhāreyya kāyabandhanaṃ;</p>
              <p>Teneva kāyabandhena, thanapaṭṭena vā pana.</p>
              <p>2955.</p>
              <p>Vilīvena ca paṭṭena, cammapaṭṭena vā tathā;</p>
              <p>Dussapaṭṭena vā dussa-veṇiyā dussavaṭṭiyā.</p>
              <p>2956.</p>
              <p>Na phāsukā nametabbā, dukkaṭaṃ tu namentiyā;</p>
              <p>Na ghaṃsāpeyya samaṇī, jaghanaṃ aṭṭhikādinā.</p>
              <p>2957.</p>
              <p>Hatthaṃ vā hatthakocchaṃ vā, pādaṃ vā mukhamūrukaṃ;</p>
              <p>Koṭṭāpeti sace tassā, hoti āpatti dukkaṭaṃ.</p>
              <p>2958.</p>
              <p>Na mukhaṃ limpitabbaṃ tu, na cuṇṇetabbameva ca;</p>
              <p>Manosilāya vāpatti, mukhaṃ lañjantiyā siyā.</p>
              <p>2959.</p>
              <p>Aṅgarāgo ^a^M0.0283^ea^ na kātabbo, mukharāgopi vā tathā;</p>
              <p>Avaṅgaṃ na ca kātabbaṃ, na kātabbaṃ visesakaṃ.</p>
              <p>2960.</p>
              <p>Olokanakato rāgā, oloketuṃ na vaṭṭati;</p>
              <p>Ṭhātabbaṃ na ca sāloke, sanaccaṃ na ca kāraye.</p>
              <p>2961.</p>
              <p>Dukkaṭaṃ muninā vuttaṃ, gaṇikaṃ vuṭṭhapentiyā;</p>
              <p>Suraṃ vā pana maṃsaṃ vā, paṇṇaṃ vā vikkiṇantiyā.</p>
              <p>2962.</p>
              <p>Vaḍḍhiṃ vāpi vaṇijjaṃ vā, payojetuṃ na vaṭṭati;</p>
              <p>Tirīṭaṃ kañcukaṃ vāpi, yadi dhāreti dukkaṭaṃ.</p>
              <p>2963.</p>
              <p>Dāso vā pana dāsī vā, tathā kammakaropi vā;</p>
              <p>Na cevupaṭṭhapetabbo, tiracchānagatopi vā.</p>
              <p>2964.</p>
              <p>Na ca bhikkhuniyā sabba-nīlādiṃ pana cīvaraṃ;</p>
              <p>Dhāretabbaṃ, na dhāreyya, sabbaṃ namatakampi ca.</p>
              <p>2965.</p>
              <p>Paṭicchannāpaṭicchannaṃ ^a^V0.0250^ea^, chinnaṃ vācchinnameva vā;</p>
              <p>Purisabyañjanaṃ sabbaṃ, oloketuṃ na vaṭṭati.</p>
              <p>2966.</p>
              <p>Dūratova ca passitvā, bhikkhuṃ bhikkhuniyā pana;</p>
              <p>Maggo tassa padātabbo, okkamitvāna dūrato.</p>
              <p>2967.</p>
              <p>Bhikkhuṃ pana ca passitvā, pattaṃ bhikkhaṃ carantiyā;</p>
              <p>Nīharitvā tamukkujjaṃ, dassetabbaṃ tu bhikkhuno.</p>
              <p>2968.</p>
              <p>Saṃvellikañca kātuṃ vā, dhāretuṃ kaṭisuttakaṃ;</p>
              <p>Utukāle anuññātaṃ, utunīnaṃ mahesinā.</p>
              <p>2969.</p>
              <p>Itthiposayutaṃ yānaṃ, hatthavaṭṭakameva vā;</p>
              <p>Pāṭaṅkī ca gilānāya, vaṭṭatevābhirūhituṃ.</p>
              <p>2970.</p>
              <p>Garudhamme ṭhitāyāpi, mānattaṃ tu carantiyā;</p>
              <p>Sammannitvā padātabbā, dutiyā pana bhikkhunī.</p>
              <p>2971.</p>
              <p>Yassā pabbajjakāle tu, gabbho vuṭṭhāti itthiyā;</p>
              <p>Putto yadi ca tassāpi, dātabbā dutiyā tathā.</p>
              <p>2972.</p>
              <p>Mātā ^a^M0.0284^ea^ labhati pāyetuṃ, bhojetuṃ puttamattano;</p>
              <p>Maṇḍetumpi ure katvā, setuṃ labhati sā pana.</p>
              <p>2973.</p>
              <p>Ṭhapetvā sahaseyyaṃ tu, tasmiṃ dutiyikāya hi;</p>
              <p>Purisesu yathāññesu, vattitabbaṃ tatheva ca.</p>
              <p>2974.</p>
              <p>Vibbhameneva sā hoti, yasmā idha abhikkhunī;</p>
              <p>Tasmā bhikkhuniyā sikkhā-paccakkhānaṃ na vijjati.</p>
              <p>2975.</p>
              <p>Vibbhantāya yathā tassā, puna natthūpasampadā;</p>
              <p>Gatāya titthāyatanaṃ, tathā natthūpasampadā.</p>
              <p>2976.</p>
              <p>Chedanaṃ nakhakesānaṃ, purisehi ca vandanaṃ;</p>
              <p>Vaṇassa parikammampi, sādituṃ pana vaṭṭati.</p>
              <p>2977.</p>
              <p>Na vaccakuṭiyā vacco, kātabbo yāya kāyaci;</p>
              <p>Heṭṭhāpi vivaṭe uddhaṃ, paṭicchannepi vaṭṭati.</p>
              <p>2978.</p>
              <p>Na ca vaṭṭati sabbattha, pallaṅkena nisīdituṃ;</p>
              <p>Gilānāyaḍḍhapallaṅkaṃ, vaṭṭatīti pakāsitaṃ.</p>
              <p>2979.</p>
              <p>Na ^a^V0.0251^ea^ ca bhikkhuniyāraññe, vatthabbaṃ tu kathañcana;</p>
              <p>Atitthe naratitthe vā, nhāyituṃ na ca vaṭṭati.</p>
              <p>2980.</p>
              <p>Samaṇī gandhacuṇṇena, yā ca vāsitamattiyā;</p>
              <p>Nhāyeyya paṭisote vā, tassā āpatti dukkaṭaṃ.</p>
              <p>2981.</p>
              <p>‘‘Tvaṃyeva paribhuñjā’’ti, paribhogatthamattano;</p>
              <p>Dinnaṃ abhutvā aññassa, dentiyā pana dukkaṭaṃ.</p>
              <p>2982.</p>
              <p>Sabbaṃ paṭiggahāpetvā, bhikkhūhi paribhuñjituṃ;</p>
              <p>Asantenupasampanne, bhikkhunīnaṃ tu vaṭṭati.</p>
              <p>Bhikkhunikkhandhakakathā.</p>
              <p>Iti vinayavinicchaye khandhakakathā niṭṭhitā.</p>
            </h4>
          </h3>
          <h3>
            <h3n>Catubbidhakammakathā</h3n>
            <h4>
              <h4n />
              <p>2983.</p>
              <p>Cattārimāni ^a^M0.0285^ea^ kammāni, apalokanasaññitaṃ;</p>
              <p>Ñatti ñattidutiyañca, kammaṃ ñatticatutthakaṃ.</p>
              <p>2984.</p>
              <p>Apalokanakammaṃ tu, pañca ṭhānāni gacchati;</p>
              <p>Ñattikammaṃ navaṭṭhānaṃ, dutiyaṃ satta gacchati.</p>
              <p>2985.</p>
              <p>Tathā ñatticatutthampi, satta ṭhānāni gacchati;</p>
              <p>Nissāraṇañca osāro, bhaṇḍukaṃ brahmadaṇḍako.</p>
              <p>2986.</p>
              <p>^b^Apalokanakamma^eb^ñhi, kammalakkhaṇapañcamaṃ;</p>
              <p>^b^Nissāraṇañca osāraṃ,^eb^ samaṇuddesato vade.</p>
              <p>2987.</p>
              <p>^b^Bhaṇḍukaṃ^eb^ pabbajantena, channena ^b^brahmadaṇḍakaṃ^eb^;</p>
              <p>Aññassapi ca kātabbo, tathārūpassa bhikkhuno.</p>
              <p>2988.</p>
              <p>Sabbo sannipatitvāna, āpucchitvāna sabbaso;</p>
              <p>Cīvarādiparikkhāraṃ, saṅgho yaṃ deti tassa hi.</p>
              <p>2989.</p>
              <p>Tikkhattuṃ apaloketvā, bhikkhūnaṃ ruciyā pana;</p>
              <p>Evaṃ saṅghassa dānaṃ tu, hoti taṃ ^b^kammalakkhaṇaṃ^eb^.</p>
              <p>2990.</p>
              <p>Nissāraṇamathosāro ^a^V0.0252^ea^, uposathapavāraṇā;</p>
              <p>Sammuti ceva dānañca, paṭiggāho ca sattamo.</p>
              <p>2991.</p>
              <p>Paccukkaḍḍhanatā ceva, aṭṭhamī parikittitā;</p>
              <p>Kammassa lakkhaṇañcāti, nava ṭhānāni ñattiyā.</p>
              <p>2992.</p>
              <p>Vinicchaye asampatte, therassāvinayaññuno;</p>
              <p>Tassa nissāraṇā vuttā, yā sā ^b^nissāraṇā^eb^ti hi.</p>
              <p>2993.</p>
              <p>Upasampadāpekkhassa, āgaccho^b^sāraṇā^eb^ti sā;</p>
              <p>^b^Uposatha^eb^vasenāpi, ^b^pavāraṇa^eb^vasenapi.</p>
              <p>2994.</p>
              <p>Ñattiyā ^a^M0.0286^ea^ ṭhapitattā hi, ñattikammānime duve;</p>
              <p>‘‘Upasampadāpekkhañhi, anusāseyyaha’’nti ca.</p>
              <p>2995.</p>
              <p>‘‘Itthannāmamahaṃ bhikkhuṃ, puccheyyaṃ vinaya’’nti ca;</p>
              <p>Evamādipavattā hi, edisā ñatti ^b^sammuti^eb^.</p>
              <p>2996.</p>
              <p>Nissaṭṭhacīvarādīnaṃ, dānaṃ ^b^‘‘dāna’’^eb^nti vuccati;</p>
              <p>Āpattīnaṃ paṭiggāho, ^b^‘‘paṭiggāho’’^eb^ti vuccati.</p>
              <p>2997.</p>
              <p>^b^Paccukkaḍḍhanatā^eb^ nāma, pavārukkaḍḍhanā matā;</p>
              <p>‘‘Imaṃ uposathaṃ katvā, kāle pavārayāmi’’ti.</p>
              <p>2998.</p>
              <p>Tiṇavatthārake sabba-paṭhamā ñatti cetarā;</p>
              <p>^b^Kammalakkhaṇa^eb^metanti, nava ṭhānāni ñattiyā.</p>
              <p>2999.</p>
              <p>Ñattidutiyakammampi, satta ṭhānāni gacchati;</p>
              <p>Nissāraṇamathosāraṃ, sammutiṃ dānameva ca.</p>
              <p>3000.</p>
              <p>Uddhāraṃ desanaṃ kamma-lakkhaṇaṃ pana sattamaṃ;</p>
              <p>Pattanikkujjanādī tu, ^b^nissārosāraṇā^eb^ matā.</p>
              <p>3001.</p>
              <p>^b^Sammuti^eb^ nāma sīmādi, sā pañcadasadhā matā;</p>
              <p>^b^Dānaṃ^eb^ kathinavatthassa, ^b^dānaṃ^eb^ matakavāsaso.</p>
              <p>3002.</p>
              <p>Kathinassantarubbhāro, ^b^‘‘ubbhāro’’^eb^ti pavuccati;</p>
              <p>^b^Desanā^eb^ kuṭivatthussa, vihārassa ca vatthuno.</p>
              <p>3003.</p>
              <p>Tiṇavatthārakamme ca, mohāropanatādisu;</p>
              <p>Kammavācāvasenettha, ^b^kammalakkhaṇatā^eb^ matā.</p>
              <p>3004.</p>
              <p>Iti ^a^V0.0253^ea^ ñattidutiyassa, ime satta pakāsitā;</p>
              <p>Tathā ñatticatutthampi, satta ṭhānāni gacchati.</p>
              <p>3005.</p>
              <p>Nissāraṇamathosāraṃ, sammutiṃ dānaniggahaṃ;</p>
              <p>Samanubhāsanañceva, sattamaṃ kammalakkhaṇaṃ.</p>
              <p>3006.</p>
              <p>Sattannaṃ tajjanādīnaṃ, kammānaṃ karaṇaṃ pana;</p>
              <p>^b^Nissāraṇā^eb^tha passaddhi, tesaṃ ^b^osāraṇā^eb^ matā.</p>
              <p>3007.</p>
              <p>Ovādo ^a^M0.0287^ea^ bhikkhunīnaṃ tu, ^b^sammutī^eb^ti pakāsitā;</p>
              <p>Mānattaparivāsānaṃ, dānaṃ ^b^‘‘dāna’’^eb^nti vuccati.</p>
              <p>3008.</p>
              <p>Puna mūlāpaṭikkasso, ^b^‘‘niggaho’’^eb^ti pavuccati;</p>
              <p>Ukkhittassānuvattikā, aṭṭha yāvatatīyakā.</p>
              <p>3009.</p>
              <p>Ariṭṭho caṇḍakāḷī ca, ekādasa bhavantime;</p>
              <p>Imesaṃ tu vasā ñeyyā, dasekā ^b^samanubhāsanā^eb^.</p>
              <p>3010.</p>
              <p>Upasampadakammañca, kammamabbhānasaññitaṃ;</p>
              <p>Idaṃ ñatticatutthe tu, sattamaṃ ^b^kammalakkhaṇaṃ^eb^.</p>
              <p>3011.</p>
              <p>Apalokanakammañcā-paloketvāva kāraye;</p>
              <p>Ñattiyā dutiyenāpi, catutthena na kāraye.</p>
              <p>3012.</p>
              <p>Ñattidutiyakammāni, lahukānatthi kānici;</p>
              <p>Kātabbānapaloketvā, sabbā sammutiyo siyuṃ.</p>
              <p>3013.</p>
              <p>Sesāni apaloketvā, kātuṃ pana na vaṭṭati;</p>
              <p>Yathāvuttanayeneva, tena teneva kāraye.</p>
              <p>Catubbidhakammakathā.</p>
            </h4>
          </h3>
          <h3>
            <h3n>Kammavipattikathā</h3n>
            <h4>
              <h4n />
              <p>3014.</p>
              <p>Vatthuto ñattito ceva, anussāvanasīmato;</p>
              <p>Parisatoti pañceva, kammadosā pakāsitā.</p>
              <p>3015.</p>
              <p>Sammukhākaraṇīyaṃ ^a^V0.0254^ea^ yaṃ, taṃ karoti asammukhā;</p>
              <p>Kammaṃ vatthuvipannaṃ taṃ, adhammanti pavuccati.</p>
              <p>3016.</p>
              <p>Asammukhākaraṇīyāni, aṭṭheva ca bhavanti hi;</p>
              <p>Pattanikkujjanañceva, pattassukkujjanampi ca.</p>
              <p>3017.</p>
              <p>Pakāsanīyakammañca ^a^M0.0288^ea^, sekkhaummattasammuti;</p>
              <p>Avandiyo tathā brahma-daṇḍo dūtūpasampadā.</p>
              <p>3018.</p>
              <p>Imānaṭṭha ṭhapetvāna, sesāni pana sabbaso;</p>
              <p>^b^Sammukhākaraṇīyāni,^eb^ kammāni sugatobravi.</p>
              <p>3019.</p>
              <p>Ñattito pana pañceva, vipajjananayā matā;</p>
              <p>Na parāmasati vatthuñca, saṅghaṃ puggalameva vā.</p>
              <p>3020.</p>
              <p>Na parāmasati ñattiṃ vā, pacchā ñattiṃ ṭhapeti vā;</p>
              <p>Pañcahetehi kammāni, ñattitova vipajjare.</p>
              <p>3021.</p>
              <p>Anussāvanato pañca, kammadosā pakāsitā;</p>
              <p>Na parāmasati vatthuṃ vā, saṅghaṃ puggalameva vā.</p>
              <p>3022.</p>
              <p>Hāpeti sāvanaṃ vāpi, sāvetasamayepi vā;</p>
              <p>Evaṃ pana vipajjanti, anussāvanatopi ca.</p>
              <p>3023.</p>
              <p>Ekādasahi sīmāhi, sīmato kammadosatā;</p>
              <p>Vuttā uposathe tāva, khandhake sabbaso mayā.</p>
              <p>3024.</p>
              <p>Catuvaggena kātabbe, kammappattā anāgatā;</p>
              <p>Chando ca na panānīto, paṭikkosanti sammukhā.</p>
              <p>3025.</p>
              <p>Evaṃ tivaṅgiko doso, parisāya vasā siyā;</p>
              <p>Āgatā kammapattā ca, chando ca na panāgato.</p>
              <p>3026.</p>
              <p>Sammukhā paṭisedhenti, dutiye catuvaggike;</p>
              <p>Āgatā kammapattā ca, chandopi ca samāhaṭo.</p>
              <p>3027.</p>
              <p>Paṭikkosova etthatthi, tatiye catuvaggike;</p>
              <p>Evaṃ pañcādivaggesu, saṅghesu tividhesupi.</p>
              <p>3028.</p>
              <p>Catutthikā ^a^M0.0289^ea^ siyuṃ dosā, dasa dve parisāvasā;</p>
              <p>Evaṃ dvādasadhā ettha, kammāni hi vipajjare.</p>
              <p>Kammavipattikathā.</p>
            </h4>
          </h3>
          <h3>
            <h3n>Sedamocanakathā</h3n>
            <h4>
              <h4n />
              <p>Ka.</p>
              <p>Soḷasaparivārassa ^a^V0.0255^ea^, parivārassa sādarā;</p>
              <p>Suṇātha nipuṇe pañhe, gūḷhatthe bhaṇato mama.</p>
              <p>Kha.</p>
              <p>Divāpajjati no rattiṃ, rattiṃyeva ca no divā;</p>
              <p>Kathañca paṭiggaṇhanto, na gaṇhanto kathaṃ pana.</p>
              <p>Ga.</p>
              <p>Chindantassa siyāpatti, tathevāchindatopi ca;</p>
              <p>Chādentassa tathāpatti-na chādentassa bhikkhuno.</p>
              <p>Gha.</p>
              <p>Kā cāpatti samāpatti-lābhinoyeva bhikkhuno;</p>
              <p>Asamāpattilābhissa, kā ca nāmassa sā bhave.</p>
              <p>Ṅa.</p>
              <p>Garukaṃ bhaṇato saccaṃ, alikaṃ bhaṇato siyuṃ;</p>
              <p>Lahuṃ saccaṃ bhaṇantassa, musā ca bhaṇato garuṃ.</p>
              <p>Ca.</p>
              <p>Pavisanto ca ārāmaṃ, āpajjati na nikkhamaṃ;</p>
              <p>Nikkhamantova āpatti, na ceva pavisaṃ pana;</p>
              <p>Cha.</p>
              <p>Samādiyanto asamādiyanto;</p>
              <p>Anādiyantopi ca ādiyanto;</p>
              <p>Dento adentopi siyā sadoso;</p>
              <p>Tathā karontopi ca no karonto.</p>
              <p>Ja.</p>
              <p>Āpajjati ca dhārento, adhārento tatheva ca;</p>
              <p>Dvinnaṃ mātā pitā sāva, kathaṃ hoti? Bhaṇāhi me.</p>
              <p>Jha.</p>
              <p>Ubhatobyañjanā ^a^M0.0290^ea^ itthī, gabbhaṃ gaṇhāti attanā;</p>
              <p>Gaṇhāpeti paraṃ gabbhaṃ, tasmā mātāpitā ca sā.</p>
              <p>Ña.</p>
              <p>Gāme vā yadi vāraññe, yaṃ paresaṃ mamāyitaṃ;</p>
              <p>Na harantova taṃ theyyā, kathaṃ pārājiko bhave;</p>
              <p>Ṭa.</p>
              <p />
              <p>Theyyasaṃvāsako eso, liṅgasaṃvāsathenako;</p>
              <p>Parabhaṇḍaṃ agaṇhanto, tena hoti parājito.</p>
              <p>Ṭha.</p>
              <p>Nāriṃ rūpavatiṃ bhikkhu, rattacitto asaññato;</p>
              <p>Methunaṃ tāya katvāpi, na so pārājiko kathaṃ;</p>
              <p>Ḍa.</p>
              <p>Accharāsadisaṃ ^a^V0.0256^ea^ nāriṃ, supinantena passati;</p>
              <p>Tāya methunasaṃyoge, katepi na bhavissati.</p>
              <p>Ḍha.</p>
              <p>Bahiddhā gehato bhikkhu, itthī gabbhantaraṃ gatā;</p>
              <p>Chiddaṃ gehassa nevatthi, kathaṃ methunato cuto;</p>
              <p>Ṇa.</p>
              <p>Antodussakuṭiṭṭhena, mātugāmena methunaṃ;</p>
              <p>Santhatādivaseneva, katvā hoti parājito.</p>
              <p>Ta.</p>
              <p>Sutte ca vinayeyeva, khandhake sānulomike;</p>
              <p>Sabbattha nipuṇā dhīrā, ime pañhe bhaṇanti te.</p>
              <p>Tha.</p>
              <p>Khandhake parivāre ca, vinaye sānulomike;</p>
              <p>Ādaro karaṇīyova, paṭubhāvaṃ panicchitā.</p>
              <p>Sedamocanakathā.</p>
            </h4>
          </h3>
          <h3>
            <h3n>Pakiṇṇakavinicchayakathā</h3n>
            <h4>
              <h4n />
              <p>3029.</p>
              <p>Chattaṃ paṇṇamayaṃ kiñci, bahi anto ca sabbaso;</p>
              <p>Pañcavaṇṇena suttena, sibbituṃ na ca vaṭṭati.</p>
              <p>3030.</p>
              <p>Chindituṃ ^a^M0.0291^ea^ aḍḍhacandaṃ vā, paṇṇe makaradantakaṃ;</p>
              <p>Ghaṭakaṃ vāḷarūpaṃ vā, lekhā daṇḍe na vaṭṭati.</p>
              <p>3031.</p>
              <p>Sibbituṃ ekavaṇṇena, chattaṃ suttena vaṭṭati;</p>
              <p>Thiratthaṃ, pañcavaṇṇānaṃ, pañjaraṃ vā vinandhituṃ.</p>
              <p>3032.</p>
              <p>Ghaṭakaṃ vāḷarūpaṃ vā, lekhā vā pana kevalā;</p>
              <p>Bhinditvā vāpi ghaṃsitvā, dhāretuṃ pana vaṭṭati.</p>
              <p>3033.</p>
              <p>Ahichattakasaṇṭhānaṃ, daṇḍabundamhi vaṭṭati;</p>
              <p>Ukkiritvā katā lekhā, bandhanatthāya vaṭṭati.</p>
              <p>3034.</p>
              <p>Nānāvaṇṇehi suttehi, maṇḍanatthāya cīvaraṃ;</p>
              <p>Samaṃ satapadādīnaṃ, sibbituṃ na ca vaṭṭati.</p>
              <p>3035.</p>
              <p>Pattassa ^a^V0.0257^ea^ pariyante vā, tathā pattamukhepi vā;</p>
              <p>Veṇiṃ saṅkhalikaṃ vāpi, karoto hoti dukkaṭaṃ.</p>
              <p>3036.</p>
              <p>Paṭṭampi gaṇṭhipāsānaṃ, aṭṭhakoṇādikaṃvidhiṃ;</p>
              <p>Tatthagghiyagadārūpaṃ, muggarādiṃ karonti ca.</p>
              <p>3037.</p>
              <p>Tattha kakkaṭakakkhīni, uṭṭhāpenti na vaṭṭati;</p>
              <p>Suttā ca piḷakā tattha, duviññeyyāva dīpitā.</p>
              <p>3038.</p>
              <p>Catukoṇāva vaṭṭanti, gaṇṭhipāsakapaṭṭakā;</p>
              <p>Kaṇṇakoṇesu suttāni, ratte chindeyya cīvare.</p>
              <p>3039.</p>
              <p>Sūcikammavikāraṃ vā, aññaṃ vā pana kiñcipi;</p>
              <p>Cīvare bhikkhunā kātuṃ, kārāpetuṃ na vaṭṭati.</p>
              <p>3040.</p>
              <p>Yo ca pakkhipati bhikkhu cīvaraṃ;</p>
              <p>Kañjipiṭṭhakhaliallikādisu;</p>
              <p>Vaṇṇamaṭṭhamabhipatthayaṃ paraṃ;</p>
              <p>Tassa natthi pana mutti dukkaṭā.</p>
              <p>3041.</p>
              <p>Sūcihatthamalādīnaṃ ^a^M0.0292^ea^, karaṇe cīvarassa ca;</p>
              <p>Tathā kiliṭṭhakāle ca, dhovanatthaṃ tu vaṭṭati.</p>
              <p>3042.</p>
              <p>Rajane pana gandhaṃ vā, telaṃ vā lākhameva vā;</p>
              <p>Kiñci pakkhipituṃ tattha, bhikkhuno na ca vaṭṭati.</p>
              <p>3043.</p>
              <p>Saṅkhena maṇinā vāpi, aññenapi ca kenaci;</p>
              <p>Cīvaraṃ na ca ghaṭṭeyya, ghaṃsitabbaṃ na doṇiyā.</p>
              <p>3044.</p>
              <p>Cīvaraṃ doṇiyaṃ katvā, nāpi ghaṭṭeyya muṭṭhinā;</p>
              <p>Rattaṃ paharituṃ kiñci, hattheheva ca vaṭṭati.</p>
              <p>3045.</p>
              <p>Gaṇṭhike pana lekhā vā, piḷakā vā na vaṭṭati;</p>
              <p>Kappabinduvikāro vā, pāḷikaṇṇikabhedato.</p>
              <p>3046.</p>
              <p>Thālakassa ca pattassa, bahi antopi vā pana;</p>
              <p>Āraggena katā lekhā, na ca vaṭṭati kācipi.</p>
              <p>3047.</p>
              <p>Āropetvā bhamaṃ pattaṃ, majjitvā ce pacanti ca;</p>
              <p>‘‘Maṇivaṇṇaṃ karissāma’’, iti kātuṃ na vaṭṭati.</p>
              <p>3048.</p>
              <p>Pattamaṇḍalake ^a^V0.0258^ea^ kiñci, bhittikammaṃ na vaṭṭati;</p>
              <p>Na doso koci tatthassa, kātuṃ makaradantakaṃ.</p>
              <p>3049.</p>
              <p>Na dhammakaraṇacchatte, lekhā kācipi vaṭṭati;</p>
              <p>Kucchiyaṃ vā ṭhapetvā taṃ, lekhaṃ tu mukhavaṭṭiyaṃ.</p>
              <p>3050.</p>
              <p>Suttaṃ vā diguṇaṃ katvā, koṭṭenti ca tahiṃ tahiṃ;</p>
              <p>Kāyabandhanasobhatthaṃ, taṃ na vaṭṭati bhikkhuno.</p>
              <p>3051.</p>
              <p>Dasāmukhe daḷhatthāya, dvīsu antesu vaṭṭati;</p>
              <p>Mālākammalatākamma-cittikampi na vaṭṭati.</p>
              <p>3052.</p>
              <p>Akkhīni tattha dassetvā, koṭṭite pana kā kathā;</p>
              <p>Kakkaṭakkhīni vā tattha, uṭṭhāpetuṃ na vaṭṭati.</p>
              <p>3053.</p>
              <p>Ghaṭaṃ ^a^M0.0293^ea^ deḍḍubhasīsaṃ vā, makarassa mukhampi vā;</p>
              <p>Vikārarūpaṃ yaṃ kiñci, na vaṭṭati dasāmukhe.</p>
              <p>3054.</p>
              <p>Ujukaṃ macchakaṇṭaṃ vā, maṭṭhaṃ vā pana paṭṭikaṃ;</p>
              <p>Khajjūripattakākāraṃ, katvā vaṭṭati koṭṭitaṃ.</p>
              <p>3055.</p>
              <p>Paṭṭikā sūkarantanti, duvidhaṃ kāyabandhanaṃ;</p>
              <p>Rajjukā dussapaṭṭādi, sabbaṃ tassānulomikaṃ.</p>
              <p>3056.</p>
              <p>Murajaṃ maddavīṇañca, deḍḍubhañca kalābukaṃ;</p>
              <p>Rajjuyo na ca vaṭṭanti, purimā dvedasā siyuṃ.</p>
              <p>3057.</p>
              <p>Dasā pāmaṅgasaṇṭhānā, niddiṭṭhā kāyabandhane;</p>
              <p>Ekā dviticatasso vā, vaṭṭanti na tato paraṃ.</p>
              <p>3058.</p>
              <p>Ekarajjumayaṃ vuttaṃ, muninā kāyabandhanaṃ;</p>
              <p>Tañca pāmaṅgasaṇṭhānaṃ, ekampi ca na vaṭṭati.</p>
              <p>3059.</p>
              <p>Rajjuke ekato katvā, bahū ekāya rajjuyā;</p>
              <p>Nirantarañhi veṭhetvā, kataṃ vaṭṭati bandhituṃ.</p>
              <p>3060.</p>
              <p>Dantakaṭṭhavisāṇaṭṭhi-lohaveḷunaḷabbhavā;</p>
              <p>Jatusaṅkhamayāsutta-phalajā vidhakā matā.</p>
              <p>3061.</p>
              <p>Kāyabandhanavidhepi, vikāro na ca vaṭṭati;</p>
              <p>Tattha tattha pariccheda-lekhāmattaṃ tu vaṭṭati.</p>
              <p>3062.</p>
              <p>Mālākammalatākamma-nānārūpavicittitā ^a^V0.0259^ea^;</p>
              <p>Na ca vaṭṭati bhikkhūnaṃ, añjanī janarañjanī.</p>
              <p>3063.</p>
              <p>Tādisaṃ pana ghaṃsitvā, veṭhetvā suttakena vā;</p>
              <p>Vaḷañjantassa bhikkhussa, na doso koci vijjati.</p>
              <p>3064.</p>
              <p>Vaṭṭā vā caturassā vā, aṭṭhaṃsā vāpi añjanī;</p>
              <p>Vaṭṭatevāti niddiṭṭhā, vaṇṇamaṭṭhā na vaṭṭati.</p>
              <p>3065.</p>
              <p>Tathāñjanisalākāpi ^a^M0.0294^ea^, añjanithavikāya ca;</p>
              <p>Nānāvaṇṇehi suttehi, cittakammaṃ na vaṭṭati.</p>
              <p>3066.</p>
              <p>Ekavaṇṇena suttena, sipāṭiṃ yena kenaci;</p>
              <p>Yaṃ kiñci pana sibbetvā, vaḷañjantassa vaṭṭati.</p>
              <p>3067.</p>
              <p>Maṇikaṃ piḷakaṃ vāpi, pipphale ārakaṇṭake;</p>
              <p>Ṭhapetuṃ pana yaṃ kiñci, na ca vaṭṭati bhikkhuno.</p>
              <p>3068.</p>
              <p>Daṇḍakepi pariccheda-lekhāmattaṃ tu vaṭṭati;</p>
              <p>Valitvā ca nakhacchedaṃ, karontīti hi vaṭṭati.</p>
              <p>3069.</p>
              <p>Uttarāraṇiyaṃ vāpi, dhanuke pelladaṇḍake;</p>
              <p>Mālākammādi yaṃ kiñci, vaṇṇamaṭṭhaṃ na vaṭṭati.</p>
              <p>3070.</p>
              <p>Saṇḍāse dantakaṭṭhānaṃ, tathā chedanavāsiyā;</p>
              <p>Dvīsu passesu lohena, bandhituṃ pana vaṭṭati.</p>
              <p>3071.</p>
              <p>Tathā kattaradaṇḍepi, cittakammaṃ na vaṭṭati;</p>
              <p>Vaṭṭalekhāva vaṭṭanti, ekā vā dvepi heṭṭhato.</p>
              <p>3072.</p>
              <p>Visāṇe nāḷiyaṃ vāpi, tathevāmaṇḍasārake;</p>
              <p>Telabhājanake sabbaṃ, vaṇṇamaṭṭhaṃ tu vaṭṭati.</p>
              <p>3073.</p>
              <p>Pānīyassa uḷuṅkepi, doṇiyaṃ rajanassapi;</p>
              <p>Ghaṭe phalakapīṭhepi, valayādhārakādike.</p>
              <p>3074.</p>
              <p>Tathā pattapidhāne ca, tālavaṇṭe ca bījane;</p>
              <p>Pādapuñchaniyaṃ vāpi, sammuñjaniyameva ca.</p>
              <p>3075.</p>
              <p>Mañce bhūmatthare pīṭhe, bhisibimbohanesu ca;</p>
              <p>Mālākammādikaṃ cittaṃ, sabbameva ca vaṭṭati.</p>
              <p>3076.</p>
              <p>Nānāmaṇimayatthambha-kavāṭadvārabhittikaṃ ^a^V0.0260^ea^;</p>
              <p>Senāsanamanuññātaṃ, kā kathā vaṇṇamaṭṭhake.</p>
              <p>3077.</p>
              <p>Sovaṇṇiyaṃ ^a^M0.0295^ea^ dvārakavāṭabaddhaṃ;</p>
              <p>Suvaṇṇanānāmaṇibhittibhūmiṃ;</p>
              <p>Na kiñci ekampi nisedhanīyaṃ;</p>
              <p>Senāsanaṃ vaṭṭati sabbameva.</p>
              <p>3078.</p>
              <p>Buddhaṃ dhammañca saṅghañca, na uddissa davaṃ kare;</p>
              <p>Mūgabbatādikaṃ neva, gaṇheyya titthiyabbataṃ.</p>
              <p>3079.</p>
              <p>Kāyaṃ vā aṅgajātaṃ vā, ūruṃ vā na tu dassaye;</p>
              <p>Bhikkhunīnaṃ tu tā vāpi, na siñce udakādinā.</p>
              <p>3080.</p>
              <p>Vassamaññattha vuṭṭho ce, bhāgamaññattha gaṇhati;</p>
              <p>Dukkaṭaṃ puna dātabbaṃ, gīvā naṭṭhepi jajjare.</p>
              <p>3081.</p>
              <p>Codito so sace tehi, bhikkhūhi na dadeyyataṃ;</p>
              <p>Dhuranikkhepane tesaṃ, bhaṇḍaggheneva kāraye.</p>
              <p>3082.</p>
              <p>Akappiyasamādānaṃ, karoto hoti dukkaṭaṃ;</p>
              <p>Davā silaṃ pavijjhanto, dukkaṭā na ca muccati.</p>
              <p>3083.</p>
              <p>Gihīgopakadānasmiṃ, na doso koci gaṇhato;</p>
              <p>Paricchedanayo vutto, saṅghacetiyasantake.</p>
              <p>3084.</p>
              <p>Yānaṃ purisasaṃyuttaṃ, hatthavaṭṭakameva vā;</p>
              <p>Pāṭaṅkiñca gilānassa, vaṭṭatevābhirūhituṃ.</p>
              <p>3085.</p>
              <p>Na ca bhikkhuniyā saddhiṃ, sampayojeyya kiñcipi;</p>
              <p>Dukkaṭaṃ bhikkhuniṃ rāgā, obhāsentassa bhikkhuno.</p>
              <p>3086.</p>
              <p>Bhikkhunīnaṃ have bhikkhu, pātimokkhaṃ na uddise;</p>
              <p>Āpattiṃ vā sace tāsaṃ, paṭiggaṇheyya dukkaṭaṃ.</p>
              <p>3087.</p>
              <p>Attano paribhogatthaṃ, dinnamaññassa kassaci;</p>
              <p>Paribhogamakatvāva, dadato pana dukkaṭaṃ.</p>
              <p>3088.</p>
              <p>Asappāyaṃ ^a^M0.0296^ea^ sace sabbaṃ, apanetumpi vaṭṭati;</p>
              <p>Aggaṃ gahetvā dātuṃ vā, pattādīsupyayaṃ nayo.</p>
              <p>3089.</p>
              <p>Pañcavaggūpasampadā ^a^V0.0261^ea^, guṇaṅguṇaupāhanā;</p>
              <p>Cammatthāro dhuvanhānaṃ, majjhadese na vaṭṭati.</p>
              <p>3090.</p>
              <p>Sambādhassa ca sāmantā, satthakammaṃ duvaṅgulā;</p>
              <p>Vāritaṃ, vatthikammampi, sambādheyeva satthunā.</p>
              <p>3091.</p>
              <p>Paṇṇāni ajjukādīnaṃ, loṇaṃ vā uṇhayāguyā;</p>
              <p>Pakkhipitvāna pākatthaṃ, cāletuṃ na ca vaṭṭati.</p>
              <p>3092.</p>
              <p>Sace parisamaññassa, upaḷāleti dukkaṭaṃ;</p>
              <p>Tattha cādīnavaṃ tassa, vattuṃ pana ca vaṭṭati.</p>
              <p>3093.</p>
              <p>‘‘Makkhanaṃ gūthamuttehi, gatena nhāyituṃ viya;</p>
              <p>Kataṃ nissāya dussīlaṃ, tayā viharatā’’ti ca.</p>
              <p>3094.</p>
              <p>Bhattagge yāgupāne ca, antogāme ca vīthiyaṃ;</p>
              <p>Andhakāre anāvajjo, ekāvatto ca byāvaṭo.</p>
              <p>3095.</p>
              <p>Sutto khādañca bhuñjanto, vaccaṃ muttampi vā karaṃ;</p>
              <p>Vandanā terasannaṃ tu, ayuttatthena vāritā.</p>
              <p>3096.</p>
              <p>Naggo anupasampanno, nānāsaṃvāsakopi ca;</p>
              <p>Yo pacchā upasampanno, ukkhitto mātugāmako.</p>
              <p>3097.</p>
              <p>Ekādasa abhabbā ca, garukaṭṭhā ca pañcime;</p>
              <p>Vandato dukkaṭaṃ vuttaṃ, bāvīsati ca puggale.</p>
              <p>3098.</p>
              <p>Yo pure upasampanno, nānāsaṃvāsavuḍḍhako;</p>
              <p>Dhammavādī ca sambuddho, vandanīyā tayo ime.</p>
              <p>3099.</p>
              <p>Tajjanādikate ettha, caturo pana puggale;</p>
              <p>Vandatopi anāpatti, tehi kammañca kubbato.</p>
              <p>3100.</p>
              <p>Adhiṭṭhānaṃ ^a^M0.0297^ea^ panekassa, dvinnaṃ vā tiṇṇameva vā;</p>
              <p>Diṭṭhāvikammamuddiṭṭhaṃ, tato uddhaṃ nivāraṇaṃ.</p>
              <p>3101.</p>
              <p>Sandiṭṭho hoti sambhatto, jīvatālapitopi ca;</p>
              <p>Gahitattamano hoti, vissāso pañcadhā siyā.</p>
              <p>3102.</p>
              <p>Sīladiṭṭhivipatti ca, ācārājīvasambhavā;</p>
              <p>Vipattiyo catassova, vuttā ādiccabandhunā.</p>
              <p>3103.</p>
              <p>Tattha ^a^V0.0262^ea^ appaṭikammā ca, yā ca vuṭṭhānagāminī;</p>
              <p>Āpattiyo duve ^b^sīla-vipattī^eb^ti pakāsitā.</p>
              <p>3104.</p>
              <p>Antaggāhikadiṭṭhi ca, yā diṭṭhi dasavatthukā;</p>
              <p>Ayaṃ ^b^diṭṭhivipattī^eb^ti, duvidhā diṭṭhi dīpitā.</p>
              <p>3105.</p>
              <p>Desanāgāminikā yā ca, pañca thullaccayādikā;</p>
              <p>Vuttā^b^cāravipattī^eb^ti, ācārakusalena sā.</p>
              <p>3106.</p>
              <p>Kuhanādippavatto hi, ^b^micchājīvo^eb^ti dīpito;</p>
              <p>Ājīvapaccayāpatti, chabbidhāti pakāsitā.</p>
              <p>3107.</p>
              <p>Kammunā laddhisīmāhi, nānāsaṃvāsakā tayo;</p>
              <p>Ukkhitto tividho kamma-nānāsaṃvāsako mato.</p>
              <p>3108.</p>
              <p>Adhammavādipakkhasmiṃ, nisinnova vicintiyaṃ;</p>
              <p>‘‘Dhammavādī panete’’ti, uppanne pana mānase.</p>
              <p>3109.</p>
              <p>Nānāsaṃvāsako nāma, laddhiyāyaṃ pakāsito;</p>
              <p>Tatraṭṭho pana so dvinnaṃ, kammaṃ kopeti saṅghikaṃ.</p>
              <p>3110.</p>
              <p>Bahisīmāgato sīmā-nānāsaṃvāsako mato;</p>
              <p>Nānāsaṃvāsakā evaṃ, tayo vuttā mahesinā.</p>
              <p>3111.</p>
              <p>Cuto anupasampanno, nānāsaṃvāsakā tayo;</p>
              <p>Bhikkhūnekādasābhabbā, asaṃvāsā ime siyuṃ.</p>
              <p>3112.</p>
              <p>Asaṃvāsassa ^a^M0.0298^ea^ sabbassa, tathā kammārahassa ca;</p>
              <p>Saṅghe ummattakādīnaṃ, paṭikkhepo na rūhati.</p>
              <p>3113.</p>
              <p>Sasaṃvāsekasīmaṭṭha-pakatattassa bhikkhuno;</p>
              <p>Vacanena paṭikkhepo, rūhatānantarassapi.</p>
              <p>3114.</p>
              <p>Bhikkhu āpajjatāpattiṃ, ākārehi panacchahi;</p>
              <p>Vuttā samaṇakappā ca, pañca, pañca visuddhiyo.</p>
              <p>3115.</p>
              <p>Nidānaṃ puggalaṃ vatthuṃ, vidhiṃ paññattiyā pana;</p>
              <p>Vipattāpattanāpatti, samuṭṭhānanayampi ca.</p>
              <p>3116.</p>
              <p>Vajjakammakriyāsaññā, cittāṇattividhiṃ pana;</p>
              <p>Tathevaṅgavidhānañca, vedanā kusalattikaṃ.</p>
              <p>3117.</p>
              <p>Sattarasavidhaṃ ^a^V0.0263^ea^ etaṃ, dassetvā lakkhaṇaṃ budho;</p>
              <p>Sikkhāpadesu yojeyya, tattha tattha yathārahaṃ.</p>
              <p>3118.</p>
              <p>^b^Nidānaṃ^eb^ tattha vesālī, tathā rājagahaṃ puraṃ;</p>
              <p>Sāvatthāḷavi kosambī, sakkabhaggā pakāsitā.</p>
              <p>3119.</p>
              <p>Dasa vesāliyā vuttā, ekavīsaṃ giribbaje;</p>
              <p>Satāni hi cha ūnāni, tīṇi sāvatthiyā siyuṃ.</p>
              <p>3120.</p>
              <p>Cha panāḷaviyaṃ vuttā, aṭṭha kosambiyaṃ katā;</p>
              <p>Aṭṭha sakkesu paññattā, tayo bhagge pakāsitā.</p>
              <p>3121.</p>
              <p>Tevīsatividhā vuttā, sudinnadhaniyādayo;</p>
              <p>Bhikkhūnaṃ pātimokkhasmiṃ, ādikammikapuggalā.</p>
              <p>3122.</p>
              <p>Bhikkhunīnaṃ tathā pāti-mokkhasmiṃ ādikammikā;</p>
              <p>Thullanandādayo satta, sabbe tiṃsa bhavanti te.</p>
              <p>3123.</p>
              <p>Taruṃ ^a^M0.0299^ea^ timūlaṃ navapattamenaṃ;</p>
              <p>Dvayaṅkuraṃ sattaphalaṃ chapupphaṃ;</p>
              <p>Jānāti yo dvippabhavaṃ dvisākhaṃ;</p>
              <p>Jānāti paññattimasesato so.</p>
              <p>3124.</p>
              <p>Iti paramamimaṃ vinicchayaṃ;</p>
              <p>Madhurapadatthamanākulaṃ tu yo;</p>
              <p>Paṭhati suṇati pucchate ca so;</p>
              <p>Bhavatupālisamo vinicchaye.</p>
              <p>Iti vinayavinicchaye pakiṇṇakavinicchayakathā samattā.</p>
            </h4>
          </h3>
          <h3>
            <h3n>Kammaṭṭhānabhāvanāvidhānakathā</h3n>
            <h4>
              <h4n />
              <p>3125.</p>
              <p>Pāmokkhe pātimokkhasmiṃ, mukhe mokkhappavesane;</p>
              <p>Sabbadukkhakkhaye vutte, vuttamevitarattayaṃ.</p>
              <p>3126.</p>
              <p>Idaṃ ^a^V0.0264^ea^ catubbidhaṃ sīlaṃ, ñatvā tattha patiṭṭhito;</p>
              <p>Samādhiṃ puna bhāvetvā, paññāya parimuccati.</p>
              <p>3127.</p>
              <p>Dasānussatiyo vuttā, kasiṇā ca dasāsubhā;</p>
              <p>Catasso appamaññāyo, tathāruppā paradvayaṃ.</p>
              <p>3128.</p>
              <p>Iccevaṃ pana sabbampi, cattālīsavidhaṃ siyā;</p>
              <p>Kammaṭṭhānaṃ samuddiṭṭhaṃ, mammaṭṭhānaṃ manobhuno.</p>
              <p>3129.</p>
              <p>Upacārappanāto ca, jhānabhedā atikkamā;</p>
              <p>Vaḍḍhanāvaḍḍhanā cāpi, tathārammaṇabhūmito.</p>
              <p>3130.</p>
              <p>Gahaṇā paccayā bhiyyo, tathā cariyānukūlato;</p>
              <p>Viseso ayametesu, viññātabbo vibhāvinā.</p>
              <p>3131.</p>
              <p>Aṭṭhānussatiyo ^a^M0.0300^ea^ saññā-vavatthānañca tatthime;</p>
              <p>Upacāravahā, sesā, tiṃsa jhānavahā matā.</p>
              <p>3132.</p>
              <p>Paṭhamajjhānikā tattha, asubhā kāyagatāsati;</p>
              <p>Ānāpānañca kasiṇā, catukkajjhānikā ime.</p>
              <p>3133.</p>
              <p>Tikajjhānāni tissova, appamaññātha pacchimā;</p>
              <p>Cattāropi ca āruppā, catutthajjhānikā matā.</p>
              <p>3134.</p>
              <p>Atikkamo dvidhā vutto, aṅgārammaṇatopi ca;</p>
              <p>Catukkatikajhānesu, aṅgātikkamatā matā.</p>
              <p>3135.</p>
              <p>Catutthā appamaññāpi, aṅgātikkamato siyā;</p>
              <p>Ārammaṇamatikkamma, āruppā pana jāyare.</p>
              <p>3136.</p>
              <p>Kasiṇāni dasevettha, vaḍḍhetabbāni yoginā;</p>
              <p>Sesaṃ pana ca sabbampi, na vaḍḍhetabbameva taṃ.</p>
              <p>3137.</p>
              <p>Nimittārammaṇā tattha, kasiṇā ca dasāsubhā;</p>
              <p>Kāye satānāpānañca, bāvīsati bhavantime.</p>
              <p>3138.</p>
              <p>Sesānussatiyo aṭṭha, saññā dhātuvavatthanaṃ;</p>
              <p>Viññāṇaṃ nevasaññā ca, dasa dve bhāvagocarā.</p>
              <p>3139.</p>
              <p>Catasso appamaññāyo, dve ca āruppamānasā;</p>
              <p>Ime dhammā viniddiṭṭhā, cha navattabbagocarā.</p>
              <p>3140.</p>
              <p>Dasāsubhā ^a^V0.0265^ea^ paṭikkūla-saññā kāyagatāsati;</p>
              <p>Devesu na pavattanti, dvādasevāti bhūmito.</p>
              <p>3141.</p>
              <p>Tāni dvādasa bhiyyo ca, ānāpānasatīpi ca;</p>
              <p>Sabbaso terasa vāpi, brahmaloke na jāyare.</p>
              <p>3142.</p>
              <p>Ṭhapetvā caturāruppe, arūpāvacare kira;</p>
              <p>Aññe pana na jāyanti, sabbe jāyanti mānuse.</p>
              <p>3143.</p>
              <p>Catutthaṃ kasiṇaṃ hitvā, kasiṇā ca dasāsubhā;</p>
              <p>Diṭṭheneva gahetabbā, pubbabhāge bhavanti te.</p>
              <p>3144.</p>
              <p>Ānāpānañca ^a^M0.0301^ea^ phuṭṭhena, diṭṭhena tacapañcakaṃ;</p>
              <p>Māluto diṭṭhaphuṭṭhena, sutena cettha sesakaṃ.</p>
              <p>3145.</p>
              <p>Ākāsakasiṇañcettha, ṭhapetvā kasiṇā nava;</p>
              <p>Paṭhamāruppacittassa, paccayā pana jāyare.</p>
              <p>3146.</p>
              <p>Bhavanti hi abhiññāṇaṃ, kasiṇāni dasāpi ca;</p>
              <p>Tissopi appamaññāyo, catutthassa tu paccayā.</p>
              <p>3147.</p>
              <p>Heṭṭhimaheṭṭhimāruppaṃ, parassa ca parassa ca;</p>
              <p>Nevasaññā nirodhassa, paccayoti pakāsitā.</p>
              <p>3148.</p>
              <p>Sabbe sukhavihārassa, bhavanissaraṇassa ca;</p>
              <p>Tathā bhavasukhānañca, paccayāti ca dīpitā.</p>
              <p>3149.</p>
              <p>Asubhā dasa viññeyyā, tathā kāyagatāsati;</p>
              <p>Anukūlā ime rāga-caritassa visesato.</p>
              <p>3150.</p>
              <p>Catasso appamaññāyo, savaṇṇakasiṇā tathā;</p>
              <p>Anukūlā ime dosa-caritassa pakāsitā.</p>
              <p>3151.</p>
              <p>Vitakkacaritassāpi, mohappakatinopi ca;</p>
              <p>Ānāpānasatekāva, sappāyāti vibhāvitā.</p>
              <p>3152.</p>
              <p>Saññā ceva vavatthānaṃ, maraṇūpasame sati;</p>
              <p>Paññāpakatino ete, anukūlāti dīpitā.</p>
              <p>3153.</p>
              <p>Ādianussaticchakkaṃ, saddhācaritavaṇṇitaṃ;</p>
              <p>Āruppā kasiṇā sesā, dasa sabbānurūpakā.</p>
              <p>3154.</p>
              <p>Evaṃ ^a^V0.0266^ea^ pabhedato ñatvā, kammaṭṭhānāni paṇḍito;</p>
              <p>Cariyāyānukūlaṃ tu, tesu yaṃ attano pana.</p>
              <p>3155.</p>
              <p>Taṃ gahetvāna medhāvī, daḷhaṃ kalyāṇamittako;</p>
              <p>Ucchedaṃ palibodhānaṃ, katvā paṭhamameva ca.</p>
              <p>3156.</p>
              <p>Anurūpe vasantena, vihāre dosavajjite;</p>
              <p>Bhāvetvā paṭhamādīni, jhānāni pana sabbaso.</p>
              <p>3157.</p>
              <p>Tato ^a^M0.0302^ea^ vuṭṭhāya sappañño, jhānamhā paṭhamādito;</p>
              <p>Nāmarūpavavatthānaṃ, katvā kaṅkhaṃ vitīriya.</p>
              <p>3158.</p>
              <p>Upaklese amaggoti, dasobhāsādayo pana;</p>
              <p>Maggo vipassanāñāṇaṃ, iti jānāti paṇḍito.</p>
              <p>3159.</p>
              <p>Tiṇṇaṃ tesaṃ vavatthāne, kate ettāvatā pana;</p>
              <p>Tiṇṇaṃ pana ca saccānaṃ, vavatthānaṃ kataṃ siyā.</p>
              <p>3160.</p>
              <p>Udayabbayabhaṅgā ca, bhayādīnavanibbidā;</p>
              <p>Muñcitukamyatāñāṇaṃ, paṭisaṅkhānupassanā.</p>
              <p>3161.</p>
              <p>Saṅkhārupekkhāñāṇañca, navamaṃ saccānulomikaṃ;</p>
              <p>Ayaṃ ‘‘paṭipadāñāṇa-dassana’’nti pakāsitā.</p>
              <p>3162.</p>
              <p>Tato gotrabhucittassa, samanantarameva ca;</p>
              <p>Santimārammaṇaṃ katvā, jāyate ñāṇadassanaṃ.</p>
              <p>3163.</p>
              <p>‘‘Ñāṇadassanasuddhī’’ti, idaṃ ñāṇaṃ pakāsitaṃ;</p>
              <p>Paccavekkhaṇapariyantaṃ, phalaṃ tassānujāyate.</p>
              <p>3164.</p>
              <p>Teneva ca upāyena, bhāvento so punappunaṃ;</p>
              <p>Pāpuṇāti yathā bhikkhu, sesamaggaphalāni ca.</p>
              <p>3165.</p>
              <p>Iccevamaccantamavecca dhammaṃ;</p>
              <p>Viddhaṃsayitvākusalaṃ asesaṃ;</p>
              <p>Visosayitvāna tayo bhave so;</p>
              <p>Upeti santiṃ nirupādisesaṃ.</p>
              <p>3166.</p>
              <p>Viññāsakkamato vāpi, pubbāparavasena vā;</p>
              <p>Yadi akkharabandhe vā, ayuttaṃ viya dissati.</p>
              <p>3167.</p>
              <p>Taṃ ^a^V0.0267^ea^ tathā na gahetabbaṃ, gahetabbamadosato;</p>
              <p>Mayā upaparikkhitvā, katattā pana sabbaso.</p>
              <p>3168.</p>
              <p>Seṭṭhassa ^a^M0.0303^ea^ coḷaraṭṭhassa, nābhibhūte nirākule;</p>
              <p>Sabbassa pana lokassa, gāme sampiṇḍite viya.</p>
              <p>3169.</p>
              <p>Kadalīsālatālucchu-nāḷikeravanākule;</p>
              <p>Kamaluppalasañchanna-salilāsayasobhite.</p>
              <p>3170.</p>
              <p>Kāverijalasampāta-paribhūtamahītale;</p>
              <p>Iddhe sabbaṅgasampanne, maṅgale bhūtamaṅgale.</p>
              <p>3171.</p>
              <p>Pavarākārapākāra-parikhāparivārite;</p>
              <p>Vihāre veṇhudāsassa, dassanīye manorame.</p>
              <p>3172.</p>
              <p>Tīrantaruhavātira-tarurājavirājite;</p>
              <p>Nānādijagaṇārāme, nānārāmamanorame.</p>
              <p>3173.</p>
              <p>Cārupaṅkajasaṃkiṇṇa-taḷākasamalaṅkate;</p>
              <p>Surasodakasampuṇṇa-varakūpopasobhite.</p>
              <p>3174.</p>
              <p>Vicitravipulaccugga-varamaṇḍapamaṇḍite;</p>
              <p>Āvāsehi canekehi, accantamupasobhite.</p>
              <p>3175.</p>
              <p>Uppatena ca thūpena, bhetvāva dharaṇītalaṃ;</p>
              <p>Jitvāvāvahasantena, kelāsasikharaṃ kharaṃ.</p>
              <p>3176.</p>
              <p>Saradambudasaṅkāse, dassanīye samussite;</p>
              <p>Pasādajanane ramme, pāsāde vasatā mayā.</p>
              <p>3177.</p>
              <p>Vuttassa buddhasīhena, vinayassa vinicchayo;</p>
              <p>Buddhasīhaṃ samuddissa, mama saddhivihārikaṃ.</p>
              <p>3178.</p>
              <p>Katoyaṃ pana bhikkhūnaṃ, hitatthāya samāsato;</p>
              <p>Vinayassāvabodhatthaṃ, sukhenevācirena ca.</p>
              <p>3179.</p>
              <p>Accutaccutavikkante, kalambakulanandane;</p>
              <p>Mahiṃ samanusāsante, āraddho ca samāpito.</p>
              <p>3180.</p>
              <p>Yathā siddhimayaṃ patto, antarāyaṃ vinā tathā;</p>
              <p>Sabbe sijjhantu saṅkappā, sattānaṃ dhammasaṃyutā.</p>
              <p>3181.</p>
              <p>Yāva ^a^M0.0304^ea^^a^V0.0268^ea^ tiṭṭhati lokasmiṃ, mandāro cārukandaro;</p>
              <p>Tāva tiṭṭhatu buddhassa, sāsanaṃ kalisāsanaṃ.</p>
              <p>3182.</p>
              <p>Kāle sammā pavassantu, vassaṃ vassavalāhakā;</p>
              <p>Pālayantu mahīpālā, dhammato sakalaṃ mahiṃ.</p>
              <p>3183.</p>
              <p>Imaṃ sārabhūtaṃ hitaṃ atthayuttaṃ;</p>
              <p>Karontena pattaṃ mayā yaṃ tu puññaṃ;</p>
              <p>Ayaṃ tena loko munindappayātaṃ;</p>
              <p>Sivaṃ vītasokaṃ puraṃ pāpuṇātu.</p>
              <p>Iti vinayavinicchaye kammaṭṭhānabhāvanāvidhānakathā</p>
              <p>Samattā.</p>
              <p>Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena ^b^buddhadattena^eb^ racitoyaṃ vinayavinicchayo.</p>
              <p>Vinayavinicchayo samatto.</p>
              <p>Namo tassa bhagavato arahato sammāsambuddhassa</p>
            </h4>
          </h3>
        </h2>
      </h1>
      <h1>
        <h1n>Uttaravinicchayo</h1n>
        <h2>
          <h2n>Ganthārambhakathā</h2n>
          <h3>
            <h3n />
            <h4>
              <h4n />
              <p>1.</p>
              <p>Sabbasattuttamaṃ ^a^M0.0305^ea^^a^V0.0269^ea^ dhīraṃ, vanditvā sirasā jinaṃ;</p>
              <p>Dhammañcādhammaviddhaṃsaṃ, gaṇamaṅgaṇanāsanaṃ.</p>
              <p>2.</p>
              <p>Yo mayā racito sāro, vinayassa vinicchayo;</p>
              <p>Tassa dāni karissāmi, sabbānuttaramuttaraṃ.</p>
              <p>3.</p>
              <p>Bhaṇato paṭhato payuñjato;</p>
              <p>Suṇato cintayato panuttaraṃ;</p>
              <p>Paramaṃ abuddha buddhivaḍḍhanaṃ;</p>
              <p>Vadato me niratā nibodhatha.</p>
            </h4>
          </h3>
        </h2>
        <h2>
          <h2n>Mahāvibhaṅgasaṅgahakathā</h2n>
          <h3>
            <h3n />
            <h4>
              <h4n />
              <p>4.</p>
              <p>Methunaṃ ^a^V0.0270^ea^ paṭisevanto, kati āpattiyo phuse;</p>
              <p>Methunaṃ paṭisevanto, tisso āpattiyo phuse.</p>
              <p>5.</p>
              <p>Bhave pārājikaṃ khette, yebhuyyakkhāyite pana;</p>
              <p>Thullaccayaṃ mukhe vaṭṭa-kate vuttaṃ tu dukkaṭaṃ.</p>
              <p>6.</p>
              <p>Adinnaṃ ādiyanto yo;</p>
              <p>Kati āpattiyo phuse;</p>
              <p>Adinnaṃ ādiyanto so;</p>
              <p>Tisso āpattiyo phuse.</p>
              <p>7.</p>
              <p>Pañcamāsagghane ^a^M0.0306^ea^ vāpi, adhike vā parājayo;</p>
              <p>Māse vā dukkaṭaṃ ūne, majjhe thullaccayaṃ tato.</p>
              <p>8.</p>
              <p>Manussajātiṃ mārento;</p>
              <p>Kati āpattiyo phuse;</p>
              <p>Manussajātiṃ mārento;</p>
              <p>Tisso āpattiyo phuse.</p>
              <p>9.</p>
              <p>Manussamuddissopātaṃ, khaṇane dukkaṭaṃ siyā;</p>
              <p>Dukkhe thullaccayaṃ jāte, mate pārājikaṃ siyā.</p>
              <p>10.</p>
              <p>Asantaṃ uttariṃ dhammaṃ, vadamattūpanāyikaṃ;</p>
              <p>Kati āpajjatāpattī? Tisso āpattiyo phuse.</p>
              <p>11.</p>
              <p>Asantaṃ uttariṃ dhammaṃ, bhaṇantassa parājayo;</p>
              <p>Thullaccayaṃ pariyāye, ñāte, no ce tu dukkaṭaṃ.</p>
              <p>Pārājikakathā.</p>
              <p>12.</p>
              <p>Bhaṇa sukkaṃ vimocento;</p>
              <p>Kati āpattiyo phuse;</p>
              <p>Suṇa ^a^V0.0271^ea^ sukkaṃ vimocento;</p>
              <p>Tisso āpattiyo phuse.</p>
              <p>13.</p>
              <p>Garukaṃ yadi ceteti, upakkamati muccati;</p>
              <p>Dvaṅge thullaccayaṃ vuttaṃ, payoge dukkaṭaṃ siyā.</p>
              <p>14.</p>
              <p>Ito paṭṭhāya muñcitvā, pañhāpucchanamattakaṃ;</p>
              <p>Vissajjanavaseneva, hoti atthavinicchayo.</p>
              <p>15.</p>
              <p>Itthiyā kāyasaṃsagge, tisso āpattiyo phuse;</p>
              <p>Āmasantassa kāyena, kāyaṃ tu garukaṃ siyā.</p>
              <p>16.</p>
              <p>Kāyena kāyabaddhaṃ tu, phusaṃ thullaccayaṃ phuse;</p>
              <p>Paṭibaddhena kāyena, paṭibaddhe tu dukkaṭaṃ.</p>
              <p>17.</p>
              <p>Itthiṃ ^a^M0.0307^ea^ duṭṭhullavācāhi, tisso obhāsato siyuṃ;</p>
              <p>Vaṇṇāvaṇṇaṃ vadaṃ dvinnaṃ, maggānaṃ garukaṃ phuse.</p>
              <p>18.</p>
              <p>Vaṇṇādibhaññe ādissa, ubbhajāṇumadhakkhakaṃ;</p>
              <p>Hoti thullaccayaṃ, kāya-paṭibaddhe tu dukkaṭaṃ.</p>
              <p>19.</p>
              <p>Attakāmacariyāya, vadato vaṇṇamitthiyā;</p>
              <p>Santike garukaṃ hoti, sace jānāti sā pana.</p>
              <p>20.</p>
              <p>Santike paṇḍakassāpi, tassa thullaccayaṃ siyā;</p>
              <p>Tiracchānagatassāpi, santike dukkaṭaṃ mataṃ.</p>
              <p>21.</p>
              <p>Paṭiggaṇhanavīmaṃsā, paccāharaṇakattike;</p>
              <p>Sañcarittaṃ samāpanne, garukaṃ niddise budho.</p>
              <p>22.</p>
              <p>Tassa dvaṅgasamāyoge, hoti thullaccayaṃ tathā;</p>
              <p>Aṅge sati panekasmiṃ, hoti āpatti dukkaṭaṃ.</p>
              <p>23.</p>
              <p>Saṃyācikāya ca kuṭiṃ;</p>
              <p>Vihārañca mahallakaṃ;</p>
              <p>Kārāpeti sace bhikkhu;</p>
              <p>Tisso āpattiyo phuse.</p>
              <p>24.</p>
              <p>Payoge dukkaṭaṃ vuttaṃ, ekapiṇḍe anāgate;</p>
              <p>Hoti thullaccayaṃ, tasmiṃ, piṇḍe garukamāgate.</p>
              <p>25.</p>
              <p>Pārājikena ^a^V0.0272^ea^ dhammena, bhikkhuṃ amūlakenidha;</p>
              <p>Anuddhaṃseti yo tassa, tisso āpattiyo siyuṃ.</p>
              <p>26.</p>
              <p>Okāsaṃ na ca kāretvā, hutvā cāvanacetano;</p>
              <p>Sace codeti saṅghādi-sesena saha dukkaṭaṃ.</p>
              <p>27.</p>
              <p>Okāsaṃ pana kāretvā, hutvā akkosacetano;</p>
              <p>Codeti omasavāde, pācittiṃ paridīpaye.</p>
              <p>28.</p>
              <p>Anantarasamānova ^a^M0.0308^ea^, navame aññabhāgiye;</p>
              <p>Sabbo āpattibhedo hi, natthi kāci visesatā.</p>
              <p>29.</p>
              <p>Saṅghassa bhedako bhikkhu, yāvatatiyakaṃ pana;</p>
              <p>Samanubhāsanāyeva, gāhaṃ na paṭinissajaṃ.</p>
              <p>30.</p>
              <p>Ñattiyā dukkaṭaṃ, dvīhi, kammavācāhi thullataṃ;</p>
              <p>Kammavācāya osāne, āpatti garukaṃ siyā.</p>
              <p>31.</p>
              <p>Bhedānuvattake ceva, dubbace kuladūsake;</p>
              <p>Saṅghabhedakatulyova, hoti āpattinicchayo.</p>
              <p>Saṅghādisesakathā.</p>
              <p>32.</p>
              <p>Atikkamanto atirekacīvaraṃ;</p>
              <p>Dasāhamāpajjati ekameva;</p>
              <p>Nissaggipācittiyamekarattiṃ;</p>
              <p>Ticīvarenāpi vinā vasanto.</p>
              <p>33.</p>
              <p>Māsaṃ atikkamanto hi, gahetvā kālacīvaraṃ;</p>
              <p>Ekaṃ āpajjatāpattiṃ, nissaggiyamudīritaṃ.</p>
              <p>34.</p>
              <p>Aññātikāya yaṃ kiñci;</p>
              <p>Purāṇacīvaraṃ pana;</p>
              <p>Dhovāpeti sace tassa;</p>
              <p>Honti āpattiyo duve.</p>
              <p>35.</p>
              <p>Dhovāpeti payogasmiṃ, dukkaṭaṃ samudāhaṭaṃ;</p>
              <p>Nissaggiyāva pācitti, hoti dhovāpite pana.</p>
              <p>36.</p>
              <p>Aññātikāya ^a^V0.0273^ea^ hatthamhā, cīvaraṃ paṭigaṇhato;</p>
              <p>Gahaṇe dukkaṭaṃ vuttaṃ, pācitti gahite siyā.</p>
              <p>37.</p>
              <p>Aññātakaṃ gahapatiṃ, gahapatānimeva vā;</p>
              <p>Cīvaraṃ viññāpento dve, bhikkhu āpattiyo phuse.</p>
              <p>38.</p>
              <p>Viññāpeti ^a^M0.0309^ea^ payogasmiṃ, dukkaṭaṃ parikittitaṃ;</p>
              <p>Viññāpite ca nissaggi, pācitti pariyāputā.</p>
              <p>39.</p>
              <p>Bhikkhu cīvaramaññātiṃ, viññāpento taduttariṃ;</p>
              <p>Payoge dukkaṭaṃ, viññā-pite nissaggiyaṃ phuse.</p>
              <p>40.</p>
              <p>Aññātakaṃ kañci upāsakaṃ vā;</p>
              <p>Upāsikaṃ vā upasaṅkamitvā;</p>
              <p>Pubbeva hutvā pana appavārito;</p>
              <p>Vatthe vikappaṃ paṭipajjamāno.</p>
              <p>41.</p>
              <p>Duve āpajjatāpattī, payoge dukkaṭaṃ siyā;</p>
              <p>Vikappaṃ pana āpanne, nissaggiyamudīritaṃ.</p>
              <p>42.</p>
              <p>Aññātiṃ upasaṅkamma, pubbeyevappavārito;</p>
              <p>Vikappaṃ cīvare bhikkhu, āpajjanto duve phuse.</p>
              <p>43.</p>
              <p>Tathātirekatikkhattuṃ, codanāya ca bhikkhu ce;</p>
              <p>Gantvātirekachakkhattuṃ, ṭhānenapi ca cīvaraṃ.</p>
              <p>44.</p>
              <p>Nipphādeti sace tassa, honti āpattiyo duve;</p>
              <p>Payoge dukkaṭaṃ, tassa, lābhe nissaggiyaṃ siyā.</p>
              <p>Kathinavaggo paṭhamo.</p>
              <p>45.</p>
              <p>Dosā kosiyavaggassa, dvedveādīsu pañcasu;</p>
              <p>Payoge dukkaṭaṃ vuttaṃ, lābhe nissaggiyaṃ siyā.</p>
              <p>46.</p>
              <p>Gahetveḷakalomāni, tiyojanamatikkamaṃ;</p>
              <p>Dukkaṭaṃ paṭhame pāde, nissaggiṃ dutiye phuse.</p>
              <p>47.</p>
              <p>Bhikkhu bhikkhuniyaññāya, dhovāpeteḷalomakaṃ;</p>
              <p>Payoge dukkaṭaṃ, tassa, dhote nissaggiyaṃ siyā.</p>
              <p>48.</p>
              <p>Rūpiyaṃ ^a^M0.0310^ea^^a^V0.0274^ea^ paṭigaṇhanto, dve panāpattiyo phuse;</p>
              <p>Payoge dukkaṭaṃ vuttaṃ, nissaggi gahite siyā.</p>
              <p>49.</p>
              <p>Nānākāraṃ samāpajjaṃ, saṃvohārañca rūpiye;</p>
              <p>Samāpanne ca nissaggiṃ, payoge dukkaṭaṃ phuse.</p>
              <p>50.</p>
              <p>Nānappakārakaṃ bhikkhu, āpajje kayavikkayaṃ;</p>
              <p>Payoge dukkaṭaṃ, tasmiṃ, kate nissaggiyaṃ phuse.</p>
              <p>Kosiyavaggo dutiyo.</p>
              <p>51.</p>
              <p>Pattaṃ atikkamentassa, dasāhamatirekakaṃ;</p>
              <p>Tassa nissaggiyāpatti, hoti ekāva bhikkhuno.</p>
              <p>52.</p>
              <p>Apañcabandhane patte, vijjamānepi bhikkhuno;</p>
              <p>Aññaṃ pana navaṃ pattaṃ, cetāpeti sace pana.</p>
              <p>53.</p>
              <p>Dve panāpattiyo bhikkhu, āpajjati, na saṃsayo;</p>
              <p>Payoge dukkaṭaṃ, tassa, lābhe nissaggiyaṃ phuse.</p>
              <p>54.</p>
              <p>Paṭiggahetvā bhesajjaṃ, sattāhaṃ yo atikkame;</p>
              <p>Ekaṃ nissaggiyāpattiṃ, āpajjati hi so pana.</p>
              <p>55.</p>
              <p>Akāle pariyesanto, vassasāṭikacīvaraṃ;</p>
              <p>Payoge dukkaṭaṃ, tassa, lābhe nissaggiyaṃ phuse.</p>
              <p>56.</p>
              <p>Bhikkhuno cīvaraṃ datvā, acchindanto duve phuse;</p>
              <p>Payoge dukkaṭaṃ vuttaṃ, haṭe nissaggiyaṃ siyā.</p>
              <p>57.</p>
              <p>Viññāpetvā sayaṃ suttaṃ, tantavāyehi cīvaraṃ;</p>
              <p>Vāyāpeti sace bhikkhu, dve panāpattiyo phuse.</p>
              <p>58.</p>
              <p>Yo panaññātakasseva, tantavāye samecca ce;</p>
              <p>Vikappaṃ cīvare bhikkhu, āpajjaṃ appavārito.</p>
              <p>59.</p>
              <p>Dve ^a^M0.0311^ea^ panāpattiyo so hi, āpajjati, na saṃsayo;</p>
              <p>Payoge dukkaṭaṃ, tassa, lābhe nissaggiyaṃ siyā.</p>
              <p>60.</p>
              <p>Paṭiggahetvā acceka-saññitaṃ pana cīvaraṃ;</p>
              <p>Kālaṃ atikkamento taṃ, ekaṃ nissaggiyaṃ phuse.</p>
              <p>61.</p>
              <p>Tiṇṇamaññataraṃ ^a^V0.0275^ea^ vatthaṃ, nidahitvā gharedhikaṃ;</p>
              <p>Chārattato vinā tena, vasaṃ nissaggiyaṃ phuse.</p>
              <p>62.</p>
              <p>Jānaṃ pariṇataṃ lābhaṃ, saṅghikaṃ attano pana;</p>
              <p>Pariṇāmeti ce bhikkhu, dve panāpattiyo phuse.</p>
              <p>63.</p>
              <p>Payoge dukkaṭaṃ hoti, nissaggi pariṇāmite;</p>
              <p>Sabbattha appanāvāra-parihāni katā mayā.</p>
              <p>Pattavaggo tatiyo.</p>
              <p>Tiṃsanissaggiyakathā.</p>
              <p>64.</p>
              <p>Vadantassa musāvādaṃ, pañca āpattiyo siyuṃ;</p>
              <p>Manussuttaridhamme tu, abhūtasmiṃ parājayo.</p>
              <p>65.</p>
              <p>Codanāya garuṃ bhikkhuṃ, amūlantimavatthunā;</p>
              <p>Pariyāyavacane ñāte, thullaccayamudīritaṃ.</p>
              <p>66.</p>
              <p>No ce paṭivijānāti, dukkaṭaṃ samudāhaṭaṃ;</p>
              <p>Sampajānamusāvāde, pācitti paridīpitā.</p>
              <p>67.</p>
              <p>Āpattiyo duve vuttā, bhikkhussomasato pana;</p>
              <p>Pācitti upasampannaṃ, dukkaṭaṃ itaraṃ siyā.</p>
              <p>68.</p>
              <p>Pesuññaharaṇe dvepi, honti, pācittiyaṃ pana;</p>
              <p>Upasampannapesuññe, sese āpatti dukkaṭaṃ.</p>
              <p>69.</p>
              <p>Padasonupasampannaṃ ^a^M0.0312^ea^, dhammaṃ vāceti ce duve;</p>
              <p>Payoge dukkaṭaṃ, pāde, pāde pācittiyaṃ siyā.</p>
              <p>70.</p>
              <p>Tirattānupasampanna-sahaseyyāya uttariṃ;</p>
              <p>Payoge dukkaṭaṃ vuttaṃ, panne pācittiyaṃ siyā.</p>
              <p>71.</p>
              <p>Kappeti mātugāmena, sahaseyyaṃ sace pana;</p>
              <p>Dve so āpajjatāpattī, rattiyaṃ dukkaṭādayo.</p>
              <p>72.</p>
              <p>Uddhaṃ chappañcavācāhi, dhammaṃ deseti itthiyā;</p>
              <p>Payoge dukkaṭaṃ, pāde, pāde pācittiyaṃ siyā.</p>
              <p>73.</p>
              <p>Bhūtaṃ ^a^V0.0276^ea^ anupasampanne, manussuttaridhammakaṃ;</p>
              <p>Āroceti sace tassa, honti dve dukkaṭādayo.</p>
              <p>74.</p>
              <p>Vadaṃ anupasampanne, duṭṭhullāpattimaññato;</p>
              <p>Payoge dukkaṭaṃ tassa, pācittārocite siyā.</p>
              <p>75.</p>
              <p>Pathaviṃ khaṇato tassa, payoge dukkaṭaṃ mataṃ;</p>
              <p>Pahāre ca pahāre ca, pācitti pariyāputā.</p>
              <p>Musāvādavaggo paṭhamo.</p>
              <p>76.</p>
              <p>Bhūtagāmaṃ tu pātento, dve panāpattiyo phuse;</p>
              <p>Payoge dukkaṭaṃ, tassa, pāte pācitti dīpitā.</p>
              <p>77.</p>
              <p>Aññenaññaṃ vadantassa, dve siyuṃ aññavādake;</p>
              <p>Aropite dukkaṭaṃ tu, hoti pācitti ropite.</p>
              <p>78.</p>
              <p>Ujjhāpento paraṃ bhikkhuṃ, dve panāpattiyo phuse;</p>
              <p>Payoge dukkaṭaṃ, ujjhā-pite pācittiyaṃ siyā.</p>
              <p>79.</p>
              <p>Ajjhokāse tu mañcādiṃ, santharitvāna saṅghikaṃ;</p>
              <p>Pakkamanto anāpucchā, āpattiṃ duvidhaṃ phuse.</p>
              <p>80.</p>
              <p>Leḍḍupāte ^a^M0.0313^ea^ atikkante, pādena paṭhamena tu;</p>
              <p>Dukkaṭaṃ, dutiyenāpi, pācitti paridīpaye.</p>
              <p>81.</p>
              <p>Vihāre saṅghike seyyaṃ, santharitvā anuddharaṃ;</p>
              <p>Anāpucchā pakkamanto, duvidhāpattiyo phuse.</p>
              <p>82.</p>
              <p>Parikkhepe atikkante, pādena paṭhamena tu;</p>
              <p>Dukkaṭaṃ pana uddiṭṭhaṃ, pācitti dutiyena tu.</p>
              <p>83.</p>
              <p>Vihāre saṅghike jānaṃ, pubbūpagatabhikkhukaṃ;</p>
              <p>Seyyaṃ kappayato honti, payoge dukkaṭādayo.</p>
              <p>84.</p>
              <p>Saṅghikā kupito bhikkhuṃ, nikkaḍḍhati vihārato;</p>
              <p>Payoge dukkaṭaṃ vuttaṃ, sesaṃ nikkaḍḍhite siyā.</p>
              <p>85.</p>
              <p>Vihāre saṅghike bhikkhu, vehāsakuṭiyūpari;</p>
              <p>Āhaccapādake sīdaṃ, phuse dve dukkaṭādayo.</p>
              <p>86.</p>
              <p>Adhiṭṭhitvā ^a^V0.0277^ea^ dvattipariyāye, uttarimpi adhiṭṭhato;</p>
              <p>Payoge dukkaṭaṃ hoti, pācitti panadhiṭṭhite.</p>
              <p>87.</p>
              <p>Jānaṃ sappāṇakaṃ toyaṃ, tiṇaṃ vā siñcato pana;</p>
              <p>Payoge dukkaṭaṃ hoti, sitte pācittiyaṃ siyā.</p>
              <p>Bhūtagāmavaggo dutiyo.</p>
              <p>88.</p>
              <p>Phuse bhikkhuniyo bhikkhu, ovadanto asammato;</p>
              <p>Payoge dukkaṭaṃ, tassa, pācittovadite siyā.</p>
              <p>89.</p>
              <p>Dutiye tatiye ceva, catutthepi ca sabbaso;</p>
              <p>Paṭhamena samānāva, āpattīnaṃ vibhāgatā.</p>
              <p>90.</p>
              <p>Cīvaraṃ bhikkhu aññāti-kāya dento duve phuse;</p>
              <p>Payoge dukkaṭaṃ vuttaṃ, dinne pācittiyaṃ siyā.</p>
              <p>91.</p>
              <p>Aññātikabhikkhuniyā ^a^M0.0314^ea^, bhikkhu sibbeyya cīvaraṃ;</p>
              <p>Payoge dukkaṭaṃ tassa, pācitti pana sibbite.</p>
              <p>92.</p>
              <p>Addhānaññatra samayā, bhikkhu bhikkhuniyā saha;</p>
              <p>Saṃvidhāya tu gacchanto, phuse dve dukkaṭādayo.</p>
              <p>93.</p>
              <p>Nāvekaṃ abhirūhanto, bhikkhu bhikkhuniyā saha;</p>
              <p>Saṃvidhāya phuse dvepi, payoge dukkaṭādayo.</p>
              <p>94.</p>
              <p>Jānaṃ bhikkhuniyā piṇḍa-pātaṃ tu paripācitaṃ;</p>
              <p>Bhuñjanto duvidhāpatti-māpajjati, na saṃsayo.</p>
              <p>95.</p>
              <p>‘‘Bhuñjissāmī’’ti ce bhattaṃ, paṭiggaṇhāti dukkaṭaṃ;</p>
              <p>Ajjhohārapayogesu, pācitti paridīpitā.</p>
              <p>96.</p>
              <p>Bhikkhu bhikkhuniyā saddhiṃ, nisajjaṃ tu raho pana;</p>
              <p>Kappento hi phuse dvepi, payoge dukkaṭādayo.</p>
              <p>Ovādavaggo tatiyo.</p>
              <p>97.</p>
              <p>Taduttariṃ āvasatha-piṇḍaṃ tu paribhuñjato;</p>
              <p>Anantarassa vaggassa, navamena samo nayo.</p>
              <p>98.</p>
              <p>Dutiye ^a^V0.0278^ea^ tatiye cāpi, viseso natthi kocipi;</p>
              <p>Anantarasamānāva, āpattīnaṃ vibhāgatā.</p>
              <p>99.</p>
              <p>Dvattipatte gahetvāna, gaṇhato hi taduttariṃ;</p>
              <p>Payoge dukkaṭaṃ vuttaṃ, pācitti gahite siyā.</p>
              <p>100.</p>
              <p>Pañcame paṭhameneva, samo āpattinicchayo;</p>
              <p>Chaṭṭhe anatirittena, bhuttāviṃ tu pavāritaṃ.</p>
              <p>101.</p>
              <p>Abhihaṭṭhuṃ pavārento, dve panāpattiyo phuse;</p>
              <p>Vacanena ca tasseva, ‘‘bhuñjissāmī’’ti gaṇhati.</p>
              <p>102.</p>
              <p>Gahaṇe ^a^M0.0315^ea^ dukkaṭaṃ tassa, piṭake samudāhaṭaṃ;</p>
              <p>Bhojanassa panosāne, pācitti pariyāputā.</p>
              <p>103.</p>
              <p>Sattame aṭṭhame ceva, navame dasamepi ca;</p>
              <p>Paṭhamena samānāva, āpattīnaṃ vibhāgatā.</p>
              <p>Bhojanavaggo catuttho.</p>
              <p>104.</p>
              <p>Acelakādino dento, sahatthā bhojanādikaṃ;</p>
              <p>Payoge dukkaṭaṃ patto, dinne pācittiyaṃ phuse.</p>
              <p>105.</p>
              <p>Dāpetvā vā adāpetvā, uyyojento duve phuse;</p>
              <p>Payoge dukkaṭaṃ, tasmiṃ, pācittuyyojite siyā.</p>
              <p>106.</p>
              <p>Nisajjaṃ bhikkhu kappento, kule pana sabhojane;</p>
              <p>Āpattiyo phuse dvepi, payoge dukkaṭādayo.</p>
              <p>107.</p>
              <p>Catutthe pañcame vāpi, viseso natthi kocipi;</p>
              <p>Tatiyena samānāva, āpattigaṇanā siyā.</p>
              <p>108.</p>
              <p>Santaṃ bhikkhuṃ anāpucchā, sabhatto ca nimantito;</p>
              <p>Kulesu pana cārittaṃ, āpajjanto duve phuse.</p>
              <p>109.</p>
              <p>Paṭhamena ca pādena, ummārātikkame pana;</p>
              <p>Dukkaṭaṃ piṭake vuttaṃ, pācitti dutiyena tu.</p>
              <p>110.</p>
              <p>Taduttariṃ tu bhesajjaṃ, viññāpento duve phuse;</p>
              <p>Payoge dukkaṭaṃ, viññā-pite pācittiyaṃ siyā.</p>
              <p>111.</p>
              <p>Uyyuttaṃ ^a^V0.0279^ea^ dassanatthāya, gacchanto dve phuse balaṃ;</p>
              <p>Gacchato dukkaṭaṃ vuttaṃ, hoti pācitti passato.</p>
              <p>112.</p>
              <p>Atirekatirattaṃ tu, senāya vasato duve;</p>
              <p>Payoge dukkaṭaṃ vuttaṃ, pācitti vasite siyā.</p>
              <p>113.</p>
              <p>Uyyodhikaṃ ^a^M0.0316^ea^ tu gacchanto, dve panāpattiyo phuse;</p>
              <p>Gacchanto dukkaṭaṃ vuttaṃ, hoti pācitti passato.</p>
              <p>Acelakavaggo pañcamo.</p>
              <p>114.</p>
              <p>Suraṃ vā pana mereyyaṃ, pivanto dve phuse muni;</p>
              <p>Gaṇhato dukkaṭaṃ pātuṃ, pīte pācittiyaṃ siyā.</p>
              <p>115.</p>
              <p>Bhikkhaṅgulipatodena, hāsento dve phuse have;</p>
              <p>Payoge dukkaṭaṃ tassa, pācitti hasite siyā.</p>
              <p>116.</p>
              <p>Kīḷanto udake bhikkhu, dve panāpattiyo phuse;</p>
              <p>Dukkaṭaṃ gopphakā heṭṭhā, pācittuparigopphake.</p>
              <p>117.</p>
              <p>Yo panādariyaṃ bhikkhu, karonto dve phuse have;</p>
              <p>Payoge dukkaṭaṃ vuttaṃ, kate pācittiyaṃ siyā.</p>
              <p>118.</p>
              <p>Bhiṃsāpento have bhikkhu, dve panāpattiyo phuse;</p>
              <p>Payoge dukkaṭaṃ, bhiṃsā-pite pācittiyaṃ siyā.</p>
              <p>119.</p>
              <p>Jotiṃ samādahitvāna, visibbento duve phuse;</p>
              <p>Payoge dukkaṭaṃ vuttaṃ, pācittiyaṃ visīvite.</p>
              <p>120.</p>
              <p>Oraso addhamāsassa, nhāyanto dve phuse have;</p>
              <p>Payoge dukkaṭaṃ, nhāna-ssosāne itaraṃ siyā.</p>
              <p>121.</p>
              <p>Dubbaṇṇakaraṇānaṃ tu, tiṇṇamekamanādiya;</p>
              <p>Cīvaraṃ paribhuñjanto, dve phuse dukkaṭādayo.</p>
              <p>122.</p>
              <p>Cīvaraṃ bhikkhuādīnaṃ, vikappetvā anuddharaṃ;</p>
              <p>Dve phuse paribhuñjanto, payoge dukkaṭādayo.</p>
              <p>123.</p>
              <p>Bhikkhussāpanidhento ^a^M0.0317^ea^ dve, phuse pattādikaṃ pana;</p>
              <p>Payoge dukkaṭaṃ, tasmiṃ, sesāpanihite siyā.</p>
              <p>Surāpānavaggo chaṭṭho.</p>
              <p>124.</p>
              <p>Sañcicca ^a^V0.0280^ea^ jīvitā pāṇaṃ, voropento tapodhano;</p>
              <p>Āpattiyo catassova, āpajjati, na saṃsayo.</p>
              <p>125.</p>
              <p>Anodissakamopātaṃ, khaṇato hoti dukkaṭaṃ;</p>
              <p>Manusso marati tasmiṃ, patitvā ce parājayo.</p>
              <p>126.</p>
              <p>Yakkho vāpi tiracchāna-gato manussaviggaho;</p>
              <p>Patitvā maratī peto, tassa thullaccayaṃ siyā.</p>
              <p>127.</p>
              <p>Tiracchānagate tasmiṃ, nipatitvā mate pana;</p>
              <p>Tassa pācittiyāpatti, paññattā paṭubuddhinā.</p>
              <p>128.</p>
              <p>Jānaṃ sappāṇakaṃ toyaṃ, paribhuñjaṃ duve phuse;</p>
              <p>Payoge dukkaṭaṃ tassa, bhutte pācittiyaṃ siyā.</p>
              <p>129.</p>
              <p>Nihatādhikaraṇaṃ jānaṃ, ukkoṭento duve phuse;</p>
              <p>Payoge dukkaṭaṃ vuttaṃ, pācittukkoṭite siyā.</p>
              <p>130.</p>
              <p>Jānaṃ bhikkhussa duṭṭhullaṃ, chādento pana vajjakaṃ;</p>
              <p>Ekamāpajjatāpattiṃ, pācittimiti dīpitaṃ.</p>
              <p>131.</p>
              <p>Ūnavīsativassaṃ tu, karonto upasampadaṃ;</p>
              <p>Payoge dukkaṭaṃ patto, sesā sampādite siyā.</p>
              <p>132.</p>
              <p>Jānaṃ tu theyyasatthena, saṃvidhāya saheva ca;</p>
              <p>Tatheva mātugāmena, maggaṃ tu paṭipajjato.</p>
              <p>133.</p>
              <p>Dve panāpattiyo honti, payoge dukkaṭaṃ mataṃ;</p>
              <p>Paṭipanne panuddiṭṭhaṃ, pācittiyamanantaraṃ.</p>
              <p>134.</p>
              <p>Accajaṃ ^a^M0.0318^ea^ pāpikaṃ diṭṭhiṃ, ñattiyā dukkaṭaṃ phuse;</p>
              <p>Kammavācāya osāne, hoti pācitti bhikkhuno.</p>
              <p>135.</p>
              <p>Tathākaṭānudhammena, saṃbhuñjanto duve phuse;</p>
              <p>Payoge dukkaṭaṃ tassa, bhutte pācittiyaṃ siyā.</p>
              <p>136.</p>
              <p>Nāsitaṃ samaṇuddesaṃpalāpento duve phuse;</p>
              <p>Payoge dukkaṭaṃ vuttaṃ, pācitti upalāpite.</p>
              <p>Sappāṇakavaggo sattamo.</p>
              <p>137.</p>
              <p>Vuccamānassa ^a^V0.0281^ea^ bhikkhussa, bhikkhūhi sahadhammikaṃ;</p>
              <p>‘‘Na sakkhissāmi’’iccevaṃ, bhaṇato dukkaṭādayo.</p>
              <p>138.</p>
              <p>Vinayaṃ tu vivaṇṇento, dve panāpattiyo phuse;</p>
              <p>Payoge dukkaṭaṃ tassa, pācitteva vivaṇṇite.</p>
              <p>139.</p>
              <p>Mohento dve phuse, mohe, dukkaṭaṃ tu aropite;</p>
              <p>Ropite pana mohasmiṃ, pācittiyamudīritaṃ.</p>
              <p>140.</p>
              <p>Pahāraṃ kupito dento, bhikkhussa dve phuse have;</p>
              <p>Payoge dukkaṭaṃ vuttaṃ, pācitti pahaṭe siyā.</p>
              <p>141.</p>
              <p>Bhikkhussa kupito bhikkhu, uggiraṃ talasattikaṃ;</p>
              <p>Dve phuse dukkaṭaṃ yoge, pācittuggirite siyā.</p>
              <p>142.</p>
              <p>Bhikkhu saṅghādisesena, amūleneva codayaṃ;</p>
              <p>Dve phuse dukkaṭaṃ yoge, pācittuddhaṃsite siyā.</p>
              <p>143.</p>
              <p>Bhikkhu sañcicca kukkuccaṃ, janayanto hi bhikkhuno;</p>
              <p>Dve phuse dukkaṭaṃ yoge, pācittuppādite siyā.</p>
              <p>144.</p>
              <p>Tiṭṭhantupassutiṃ bhikkhu, dve panāpattiyo phuse;</p>
              <p>Gacchato dukkaṭaṃ sotuṃ, pācitti suṇato siyā.</p>
              <p>145.</p>
              <p>Dhammikānaṃ ^a^M0.0319^ea^ tu kammānaṃ, chandaṃ datvā tato puna;</p>
              <p>Khīyanadhammamāpajjaṃ, dve phuse dukkaṭādayo.</p>
              <p>146.</p>
              <p>Saṅghe vinicchaye niṭṭhaṃ, agate chandamattano;</p>
              <p>Adatvā gacchato tassa, dve panāpattiyo siyuṃ.</p>
              <p>147.</p>
              <p>Hatthapāsaṃ tu saṅghassa, jahato hoti dukkaṭaṃ;</p>
              <p>Jahite hatthapāsasmiṃ, hoti pācitti bhikkhuno.</p>
              <p>148.</p>
              <p>Samaggena ca saṅghena, datvāna saha cīvaraṃ;</p>
              <p>Khīyanto dve phuse pacchā, payoge dukkaṭādayo.</p>
              <p>149.</p>
              <p>Lābhaṃ pariṇataṃ jānaṃ, saṅghikaṃ puggalassa hi;</p>
              <p>Dve phuse pariṇāmento, payoge dukkaṭādayo.</p>
              <p>Sahadhammikavaggo aṭṭhamo.</p>
              <p>150.</p>
              <p>Pubbe ^a^V0.0282^ea^ avidito hutvā, rañño antepuraṃ pana;</p>
              <p>Pavisantassa bhikkhuno, dve panāpattiyo siyuṃ.</p>
              <p>151.</p>
              <p>Paṭhamena ca pādena, ummārātikkame pana;</p>
              <p>Dukkaṭaṃ pana uddiṭṭhaṃ, pācitti dutiyena tu.</p>
              <p>152.</p>
              <p>Ratanaṃ pana gaṇhanto, dve panāpattiyo phuse;</p>
              <p>Payoge dukkaṭaṃ tassa, pācitti gahite siyā.</p>
              <p>153.</p>
              <p>Santaṃ bhikkhuṃ anāpucchā, vikāle gāmakaṃ pana;</p>
              <p>Samaṇo pavisaṃ dose, āpajjati duve pana.</p>
              <p>154.</p>
              <p>Paṭhamena ca pādena, parikkhepaṃ atikkame;</p>
              <p>Dukkaṭaṃ tassa niddiṭṭhaṃ, pācitti dutiyena tu.</p>
              <p>155.</p>
              <p>Aṭṭhidantavisāṇābhi-nibbattaṃ sūciyā gharaṃ;</p>
              <p>Kārāpento phuse dvepi, payoge dukkaṭādayo.</p>
              <p>156.</p>
              <p>Pamāṇātītamañcādiṃ ^a^M0.0320^ea^, kārāpento duve phuse;</p>
              <p>Payoge dukkaṭaṃ vuttaṃ, sesā kārāpite siyā.</p>
              <p>157.</p>
              <p>Tūlonaddhaṃ tu mañcādiṃ, kārāpento duve phuse;</p>
              <p>Payoge dukkaṭaṃ, tasmiṃ, sesā kārāpite siyā.</p>
              <p>158.</p>
              <p>Sattame aṭṭhame ceva, navame dasamepi ca;</p>
              <p>Anantarasamoyeva, āpattīnaṃ vinicchayo.</p>
              <p>Ratanavaggo navamo.</p>
              <p>Pācittiyakathā.</p>
              <p>159.</p>
              <p>Catūsu duvidhāpatti, pāṭidesaniyesupi;</p>
              <p>Avisesena niddiṭṭhā, buddhenādiccabandhunā.</p>
              <p>160.</p>
              <p>‘‘Bhuñjissāmī’’ti bhikkhussa, dukkaṭaṃ paṭigaṇhato;</p>
              <p>Ajjhohāresu sabbattha, pāṭidesaniyaṃ siyā.</p>
              <p>Pāṭidesanīyakathā.</p>
              <p>161.</p>
              <p>Sekhiyesu ^a^V0.0283^ea^ ca dhammesu, ekāvāpatti dīpitā;</p>
              <p>Anādaravaseneva, dukkaṭaṃ samudāhaṭaṃ.</p>
              <p>Sekhiyakathā.</p>
              <p>162.</p>
              <p>Paññattā methunaṃ dhammaṃ, paṭisevanapaccayā;</p>
              <p>Kati āpattiyo honti? Catassova bhavanti hi.</p>
              <p>163.</p>
              <p>Methunaṃ paṭisevanto, allokāsappavesane;</p>
              <p>Mate akkhāyite vāpi, bhikkhu pārājikaṃ phuse.</p>
              <p>164.</p>
              <p>Thullaccayaṃ tu yebhuyya-kkhāyite, dukkaṭaṃ tathā;</p>
              <p>Mukhe vaṭṭakate vuttaṃ, pācitti jatumaṭṭhake.</p>
              <p>165.</p>
              <p>Paññattā ^a^M0.0321^ea^ kāyasaṃsaggaṃ, samāpajjanapaccayā;</p>
              <p>Kati āpattiyo honti? Pañca āpattiyo siyuṃ.</p>
              <p>166.</p>
              <p>Avassutassa posassa, tathā bhikkhuniyāpi ca;</p>
              <p>Pārājikamadhakkhādi-gahaṇaṃ sādiyantiyā.</p>
              <p>167.</p>
              <p>Kāyena phusato kāyaṃ, bhikkhussa garukaṃ siyā;</p>
              <p>Kāyena kāyabaddhaṃ tu, phusaṃ thullaccayaṃ siyā.</p>
              <p>168.</p>
              <p>Paṭibaddhena kāyena, paṭibaddhaṃ tu dukkaṭaṃ;</p>
              <p>Pācittiyaṃ panuddiṭṭhaṃ, tassaṅgulipatodake.</p>
              <p>169.</p>
              <p>Sesesu sekhiyantesu, āpattīnaṃ vinicchayo;</p>
              <p>Heṭṭhā vuttanayeneva, veditabbo vibhāvinā.</p>
              <p>Mahāvibhaṅgasaṅgaho niṭṭhito.</p>
            </h4>
          </h3>
        </h2>
        <h2>
          <h2n>Bhikkhunīvibhaṅgo</h2n>
          <h3>
            <h3n />
            <h4>
              <h4n />
              <p>170.</p>
              <p>Bhikkhūnaṃ pāṭavatthāya, vinayassa vinicchaye;</p>
              <p>Bhikkhunīnaṃ vibhaṅgopi, kiñcimattaṃ bhaṇāmahaṃ.</p>
              <p>171.</p>
              <p>Avassutassa ^a^V0.0284^ea^ posassa, bhikkhunīpi avassutā;</p>
              <p>Nandantī kāyasaṃsaggaṃ, kati āpattiyo phuse;</p>
              <p>172.</p>
              <p>Tisso āpattiyo ubbha-jāṇussādhakkhakassa ca;</p>
              <p>Hoti pārājikaṃ tassā, gahaṇaṃ sādiyantiyā.</p>
              <p>173.</p>
              <p>Ubbhakkhakaṃ adhojāṇu-gahaṇaṃ sādiyantiyā;</p>
              <p>Thullaccayaṃ siyā, kāya-paṭibaddhe tu dukkaṭaṃ.</p>
              <p>174.</p>
              <p>Chādentī bhikkhunī vajjaṃ, tisso āpattiyo phuse;</p>
              <p>Jānaṃ pārājikaṃ dhammaṃ, chādentī sā parājikā.</p>
              <p>175.</p>
              <p>Thullaccayaṃ ^a^M0.0322^ea^ vematikā, paṭicchādeti ce pana;</p>
              <p>Athācāravipattiṃ ce, paṭicchādeti dukkaṭaṃ.</p>
              <p>176.</p>
              <p>Nissajjantī na taṃ laddhiṃ, ukkhittassānuvattikā;</p>
              <p>Samanubhāsanāyeva, tisso āpattiyo phuse.</p>
              <p>177.</p>
              <p>Ñattiyā dukkaṭaṃ, dvīhi, kammavācāhi thullatā;</p>
              <p>Kammavācāya osāne, pārājikamudīritaṃ.</p>
              <p>178.</p>
              <p>Pūrentī aṭṭhamaṃ vatthuṃ, tisso āpattiyo phuse;</p>
              <p>Purisenidhāgacchāti, vuttāgacchati dukkaṭaṃ.</p>
              <p>179.</p>
              <p>Thullaccayaṃ tu posassa, hatthapāsappavesane;</p>
              <p>Pūrentī aṭṭhamaṃ vatthuṃ, samaṇī sā parājitā.</p>
              <p>Pārājikakathā.</p>
              <p>180.</p>
              <p>Ussayavādikā aṭṭaṃ, karontī tividhaṃ phuse;</p>
              <p>Ekassārocane tassā, hoti āpatti dukkaṭaṃ.</p>
              <p>181.</p>
              <p>Dutiyārocane tassā, thullaccayamudīritaṃ;</p>
              <p>Aṭṭassa pariyosāne, hoti saṅghādisesatā.</p>
              <p>182.</p>
              <p>Corivuṭṭhāpikā vāpi, ñattiyā dukkaṭaṃ phuse;</p>
              <p>Dvīhi thullaccayaṃ kamma-vācosāne garuṃ siyā.</p>
              <p>183.</p>
              <p>Ekā gāmantaraṃ gacche, gamane dukkaṭaṃ siyā;</p>
              <p>Parikkhepe atikkante, pādena paṭhamena tu.</p>
              <p>184.</p>
              <p>Hoti ^a^V0.0285^ea^ thullaccayāpatti, tassā samaṇiyā pana;</p>
              <p>Dutiyena atikkante, garuke pana tiṭṭhati.</p>
              <p>185.</p>
              <p>Catutthe dutiye vutta-sadisova vinicchayo;</p>
              <p>Āpattīnaṃ pabhede tu, kāci natthi visesatā.</p>
              <p>186.</p>
              <p>Avassutā ^a^M0.0323^ea^ sayaṃ hutvā, tādisasseva hatthato;</p>
              <p>Gahetvā pana bhuñjantī, bhojanādīsu kiñcipi.</p>
              <p>187.</p>
              <p>Phuse āpattiyo tisso, bhojanādīsu kiñcipi;</p>
              <p>Paṭiggaṇhantiyā tassā, hoti thullaccayaṃ pana.</p>
              <p>188.</p>
              <p>Ajjhohāresu sabbesu, hoti saṅghādisesatā;</p>
              <p>Udakaṃ dantaponaṃ vā, paṭiggaṇhāti dukkaṭaṃ.</p>
              <p>189.</p>
              <p>‘‘Sahatthena gahetvā tvaṃ, khāda vā bhuñja vā’’tipi;</p>
              <p>Uyyojentī panevaṃ tu, tisso āpattiyo phuse.</p>
              <p>190.</p>
              <p>Dukkaṭaṃ vacane tassā, ‘‘bhuñjissāmī’’ti gaṇhati;</p>
              <p>Ajjhohāresu sabbesu, tassā thullaccayaṃ siyā.</p>
              <p>191.</p>
              <p>Bhojanassa panosāne, hoti saṅghādisesatā;</p>
              <p>Uyyojeti ca yā tassā, imā tissoti dīpaye.</p>
              <p>192.</p>
              <p>Sattame aṭṭhame cāpi, navame dasamepi ca;</p>
              <p>Corivuṭṭhāpaneneva, samānova vinicchayo.</p>
              <p>Saṅghādisesakathā.</p>
              <p>193.</p>
              <p>Pattasannicayaṃ yiha, karontī bhikkhunī pana;</p>
              <p>Ekaṃ nissaggiyaṃyeva, phuse pācittiyaṃ tu sā.</p>
              <p>194.</p>
              <p>Akālacīvaraṃ kāla-cīvaraṃ bhājāpentiyā;</p>
              <p>Payoge dukkaṭaṃ vuttaṃ, lābhe nissaggiyaṃ siyā.</p>
              <p>195.</p>
              <p>Cīvaraṃ parivattetvā, acchindati sace pana;</p>
              <p>Payoge dukkaṭaṃ, chinne, tassā nissaggiyaṃ siyā.</p>
              <p>196.</p>
              <p>Viññāpetvāva aññaṃ ce, viññāpeti tato paraṃ;</p>
              <p>Payoge dukkaṭaṃ, viññā-pite nissaggiyaṃ siyā.</p>
              <p>197.</p>
              <p>Cetāpetvā ^a^V0.0286^ea^^a^M0.0324^ea^ hi aññaṃ ce, cetāpeti tato paraṃ;</p>
              <p>Payoge dukkaṭaṃ, cetā-pite nissaggiyaṃ siyā.</p>
              <p>198.</p>
              <p>Evameva ca sesesu, chaṭṭhādīsu ca sattasu;</p>
              <p>Anantarasamānova, āpattīnaṃ vinicchayo.</p>
              <p>Nissaggiyakathā.</p>
              <p>199.</p>
              <p>Lasuṇaṃ khādati dve ce, dukkaṭaṃ gahaṇe siyā;</p>
              <p>Ajjhohārapayogesu, pācitti pariyāputā.</p>
              <p>200.</p>
              <p>Saṃharāpentiyā lomaṃ, sambādhe dveva honti hi;</p>
              <p>Payoge dukkaṭaṃ vuttaṃ, hoti pācitti saṃhaṭe.</p>
              <p>201.</p>
              <p>Karontī talaghātaṃ tu, dve panāpattiyo phuse;</p>
              <p>Payoge dukkaṭaṃ hoti, kate pācittiyaṃ siyā.</p>
              <p>202.</p>
              <p>Jatunā maṭṭhakaṃ kiñci, sādiyantī duve phuse;</p>
              <p>Payoge dukkaṭādinne, tassā pācittiyaṃ siyā.</p>
              <p>203.</p>
              <p>Pañcamaṃ tu catutthena, samānamiti dīpaye;</p>
              <p>Āpattīnaṃ vibhāgasmiṃ, viseso natthi kocipi.</p>
              <p>204.</p>
              <p>Bhikkhussa bhuñjamānassa, pānīyenupatiṭṭhati;</p>
              <p>Hatthapāse tu pācitti, hitvā tiṭṭhati dukkaṭaṃ.</p>
              <p>205.</p>
              <p>Viññāpetvāmakaṃ dhaññaṃ, ‘‘bhuñjissāmī’’ti gaṇhati;</p>
              <p>Dukkaṭaṃ hoti pācitti, ajjhohāresu dīpaye.</p>
              <p>206.</p>
              <p>Uccārādiṃ tirokuṭṭe, chaḍḍentī dve phuse have;</p>
              <p>Payoge dukkaṭaṃ vuttaṃ, pācitti chaḍḍite siyā.</p>
              <p>207.</p>
              <p>Uccārādicatukkaṃ tu, chaḍḍeti harite sace;</p>
              <p>Payoge dukkaṭaṃ tassā, pācitti chaḍḍite siyā.</p>
              <p>208.</p>
              <p>Naccādiṃ ^a^M0.0325^ea^ dassanatthāya, sace gacchati dukkaṭaṃ;</p>
              <p>Passantiyāpi pācitti, tatheva ca suṇantiyā.</p>
              <p>Lasuṇavaggo paṭhamo.</p>
              <p>209.</p>
              <p>Paṭhame ^a^V0.0287^ea^ dutiye ceva, tatiye ca catutthake;</p>
              <p>Tulyo lasuṇavaggassa, chaṭṭhenidha vinicchayo.</p>
              <p>210.</p>
              <p>Kulāni upasaṅkamma, nisīditvā panāsane;</p>
              <p>Sāmike tu anāpucchā, pakkamantī duve phuse.</p>
              <p>211.</p>
              <p>Paṭhamena ca pādena, anovassamatikkame;</p>
              <p>Dukkaṭaṃ hoti, pācitti, dutiyātikkame siyā.</p>
              <p>212.</p>
              <p>Sāmike tu anāpucchā, āsane ce nisīdati;</p>
              <p>Payoge dukkaṭaṃ hoti, pācitti ca nisīdite.</p>
              <p>213.</p>
              <p>Chaṭṭhena sattamaṃ sabbaṃ, samānaṃ aṭṭhame pana;</p>
              <p>Payoge dukkaṭaṃ, ujjhā-pite pācittiyaṃ siyā.</p>
              <p>214.</p>
              <p>Attānaṃ cābhisappentī, dve phuse nirayādinā;</p>
              <p>Payoge dukkaṭaṃ vuttaṃ, pācitti abhisappite.</p>
              <p>215.</p>
              <p>Vadhitvā pana attānaṃ, rodantī tu duve phuse;</p>
              <p>Vadhati rodati pācitti, karotekaṃ tu dukkaṭaṃ.</p>
              <p>Rattandhakāravaggo dutiyo.</p>
              <p>216.</p>
              <p>Naggā nhāyati dve ceva, payoge dukkaṭaṃ siyā;</p>
              <p>Nhānassa pariyosāne, tassā pācittiyaṃ siyā.</p>
              <p>217.</p>
              <p>Kārāpeti ^a^M0.0326^ea^ pamāṇāti-kkantaṃ udakasāṭikaṃ;</p>
              <p>Payoge dukkaṭaṃ, kārā-pite pācittiyaṃ siyā.</p>
              <p>218.</p>
              <p>Cīvaraṃ tu visibbetvā, visibbāpetva vā pana;</p>
              <p>Neva sibbantiyā vutta-mekaṃ pācittiyaṃ pana.</p>
              <p>219.</p>
              <p>Pañcāhikaṃ tu saṅghāṭi-cāraṃ pana atikkame;</p>
              <p>Ekāvassā panāpatti, pācitti paridīpitā.</p>
              <p>220.</p>
              <p>Sace saṅkamanīyaṃ tu, dhāreti pana cīvaraṃ;</p>
              <p>Payoge dukkaṭaṃ vuttaṃ, pācitti pana dhārite.</p>
              <p>221.</p>
              <p>Gaṇacīvaralābhassa, antarāyaṃ karoti ce;</p>
              <p>Payoge dukkaṭaṃ hoti, kate pācittiyaṃ siyā.</p>
              <p>222.</p>
              <p>Vibhaṅgaṃ ^a^V0.0288^ea^ paṭibāhantī, cīvarānaṃ tu dhammikaṃ;</p>
              <p>Payoge dukkaṭaṃ vuttaṃ, pācitti paṭibāhite.</p>
              <p>223.</p>
              <p>Agārikādino deti, sace samaṇacīvaraṃ;</p>
              <p>Payoge dukkaṭaṃ, dinne, pācitti pariyāputā.</p>
              <p>224.</p>
              <p>Cīvare dubbalāsāya, kālaṃ ce samatikkame;</p>
              <p>Payoge dukkaṭaṃ vuttaṃ, pācitti samatikkame.</p>
              <p>225.</p>
              <p>Dhammikaṃ kathinuddhāraṃ, paṭibāhantiyā duve;</p>
              <p>Payoge dukkaṭaṃ hoti, pācitti paṭibāhite.</p>
              <p>Nhānavaggo tatiyo.</p>
              <p>226.</p>
              <p>Duve bhikkhuniyo eka-mañcasmiṃ ce tuvaṭṭeyyuṃ;</p>
              <p>Payoge dukkaṭaṃ tāsaṃ, nipanne itaraṃ siyā.</p>
              <p>227.</p>
              <p>Dutiyaṃ paṭhameneva, sadisaṃ tatiye pana;</p>
              <p>Payoge dukkaṭaṃ hoti, kate pācittiyaṃ siyā.</p>
              <p>228.</p>
              <p>Nupaṭṭhāpentiyā ^a^M0.0327^ea^ vāpi, dukkhitaṃ sahajīviniṃ;</p>
              <p>Ekāyeva panāpatti, pācitti paridīpitā.</p>
              <p>229.</p>
              <p>Sace upassayaṃ datvā, nikkaḍḍhati ca bhikkhuniṃ;</p>
              <p>Payoge dukkaṭaṃ tassā, hoti pācitti kaḍḍhite.</p>
              <p>230.</p>
              <p>Chaṭṭhe pana ca saṃsaṭṭhā, ñattiyā dukkaṭaṃ phuse;</p>
              <p>Kammavācāya osāne, pācitti paridīpitā.</p>
              <p>231.</p>
              <p>Antoraṭṭhe tu sāsaṅke, cārikaṃ tu carantiyā;</p>
              <p>Payoge dukkaṭaṃ vuttaṃ, paṭipannāya sesakaṃ.</p>
              <p>232.</p>
              <p>Aṭṭhamaṃ navamañceva, sattamena samaṃ mataṃ;</p>
              <p>Dasame pana ekāva, pācitti paridīpitā.</p>
              <p>Tuvaṭṭavaggo catuttho.</p>
              <p>233.</p>
              <p>Rājāgārādikaṃ sabbaṃ, dassanatthāya gacchati;</p>
              <p>Payoge dukkaṭaṃ tassā, pācitti yadi passati.</p>
              <p>234.</p>
              <p>Āsandiṃ ^a^V0.0289^ea^ vāpi pallaṅkaṃ, paribhuñjantiyā duve;</p>
              <p>Payoge dukkaṭaṃ vuttaṃ, bhutte pācittiyaṃ siyā.</p>
              <p>235.</p>
              <p>Suttaṃ kantantiyā dveva, payoge dukkaṭaṃ mataṃ;</p>
              <p>Ujjavujjavane tassā, pācitti samudāhare.</p>
              <p>236.</p>
              <p>Veyyāvaccaṃ gihīnaṃ tu, dveva honti karontiyā;</p>
              <p>Payoge dukkaṭaṃ vuttaṃ, kate pācittiyaṃ siyā.</p>
              <p>237.</p>
              <p>Pañcame pana ekāva, pācitti paridīpitā;</p>
              <p>Payoge dukkaṭaṃ chaṭṭhe, dinne pācittiyaṃ siyā.</p>
              <p>238.</p>
              <p>Sattamaṃ dutiyeneva, samāpattipabhedato;</p>
              <p>Aṭṭhamaṃ dutiye vagge, pañcamena samaṃ mataṃ.</p>
              <p>239.</p>
              <p>Tiracchānagataṃ ^a^M0.0328^ea^ vijjaṃ, dveva honti paṭhantiyā;</p>
              <p>Payoge dukkaṭaṃ hoti, pācitti hi pade pade.</p>
              <p>240.</p>
              <p>Dasamaṃ navameneva, samānaṃ sabbathā pana;</p>
              <p>‘‘Pariyāpuṇāti, vāceti’’, padamattaṃ visesakaṃ.</p>
              <p>Cittāgāravaggo pañcamo.</p>
              <p>241.</p>
              <p>Sabhikkhukaṃ tamārāmaṃ, jānantī pana bhikkhunī;</p>
              <p>Pavisantī anāpucchā, dve panāpattiyo phuse.</p>
              <p>242.</p>
              <p>Paṭhamena ca pādena, parikkhepassatikkame;</p>
              <p>Dukkaṭaṃ piṭake vuttaṃ, pācitti dutiyena tu.</p>
              <p>243.</p>
              <p>Akkosati ca yā bhikkhuṃ, bhikkhunī paribhāsati;</p>
              <p>Payoge dukkaṭaṃ tassā, pācittakkosite siyā.</p>
              <p>244.</p>
              <p>Yā hi caṇḍikabhāvena, gaṇaṃ tu paribhāsati;</p>
              <p>Payoge dukkaṭaṃ tassā, paribhaṭṭhe panetaraṃ.</p>
              <p>245.</p>
              <p>Nimantitā pavāritā, khādanaṃ bhojanampi vā;</p>
              <p>Bhuñjantī bhikkhunī sā hi, dve panāpattiyo phuse.</p>
              <p>246.</p>
              <p>‘‘Bhuñjissāmī’’ti yaṃ kiñci, paṭiggaṇhāti dukkaṭaṃ;</p>
              <p>Ajjhohārapayogesu, pācitti paridīpaye.</p>
              <p>247.</p>
              <p>Kulaṃ ^a^V0.0290^ea^ tu maccharāyantī, dve panāpattiyo phuse;</p>
              <p>Payoge dukkaṭaṃ vuttaṃ, sesā maccharite siyā.</p>
              <p>248.</p>
              <p>Abhikkhuke panāvāse, bhave vassaṃ vasantiyā;</p>
              <p>Dukkaṭaṃ pubbakiccesu, pācitti aruṇuggame.</p>
              <p>249.</p>
              <p>Bhikkhunī ubhatosaṅghe, vassaṃvuṭṭhā tu tīhipi;</p>
              <p>Ṭhānehi appavārentī, ekaṃ pācittiyaṃ phuse.</p>
              <p>250.</p>
              <p>Ovādatthāya ^a^M0.0329^ea^ vā bhikkhuṃ, saṃvāsatthāya vā tathā;</p>
              <p>Na gacchati sace tassā, ekaṃ pācittiyaṃ siyā.</p>
              <p>251.</p>
              <p>Ovādampi na yācantī, na gacchantī uposathaṃ;</p>
              <p>Ekaṃ pācittiyāpatti-māpajjati, na saṃsayo.</p>
              <p>252.</p>
              <p>Apucchitvāva saṅghaṃ vā, bhedāpeti pasākhajaṃ;</p>
              <p>Payoge dukkaṭaṃ, bhinne, pācitti pariyāputā.</p>
              <p>Ārāmavaggo chaṭṭho.</p>
              <p>253.</p>
              <p>Gabbhiniṃ vuṭṭhapentī hi, dve panāpattiyo phuse;</p>
              <p>Payoge dukkaṭaṃ, vuṭṭhā-pite pācittiyaṃ siyā.</p>
              <p>254.</p>
              <p>Dutiyaṃ tatiyañceva, catutthaṃ pañcamampi ca;</p>
              <p>Chaṭṭhañca sattamañceva, paṭhamena samaṃ mataṃ.</p>
              <p>255.</p>
              <p>Bhikkhunī vuṭṭhapetvāna, bhikkhuniṃ sahajīviniṃ;</p>
              <p>Dvevassaṃ nānuggaṇhantī, ekaṃ pācittiyaṃ phuse.</p>
              <p>256.</p>
              <p>Navamaṃ dasamañceva, aṭṭhamena samaṃ mataṃ;</p>
              <p>Dvīsu āpattibhedasmiṃ, nānattaṃ natthi kiñcipi.</p>
              <p>Gabbhinīvaggo sattamo.</p>
              <p>257.</p>
              <p>Kumārībhūtavaggassa, ādito pana pañcapi;</p>
              <p>Samānā gabbhinīvagge, paṭhameneva sabbaso.</p>
              <p>258.</p>
              <p>‘‘Alaṃ vuṭṭhāpitenā’’ti, vuccamānā hi khīyati;</p>
              <p>Payoge dukkaṭaṃ, pacchā, hoti pācitti khīyite.</p>
              <p>259.</p>
              <p>Sattame ^a^M0.0330^ea^^a^V0.0291^ea^ aṭṭhame ceva, ekaṃ pācittiyaṃ mataṃ;</p>
              <p>Ādināva samānāni, navamādīni pañcapi.</p>
              <p>Kumārībhūtavaggo aṭṭhamo.</p>
              <p>260.</p>
              <p>Āpattiyo phuse dvepi, dhārentī chattupāhanaṃ;</p>
              <p>Payoge dukkaṭaṃ vuttaṃ, hoti pācitti dhārite.</p>
              <p>261.</p>
              <p>Yānena pana yāyantī, dve kirāpattiyo phuse;</p>
              <p>Payoge dukkaṭaṃ hoti, pācitti yadi yāyite.</p>
              <p>262.</p>
              <p>Dhārentiyā tu saṅghāṇiṃ, payoge dukkaṭaṃ siyā;</p>
              <p>Dhārite pana pācitti, catutthepi ayaṃ nayo.</p>
              <p>263.</p>
              <p>Nhāyantī gandhavaṇṇena, payoge dukkaṭaṃ phuse;</p>
              <p>Nhānassa pariyosāne, tassā pācittiyaṃ siyā.</p>
              <p>264.</p>
              <p>Chaṭṭhampi pañcameneva, samānaṃ sabbathā pana;</p>
              <p>Sattame aṭṭhame ceva, navame dasamepi ca.</p>
              <p>265.</p>
              <p>Payoge dukkaṭaṃ vuttaṃ, pācittummaddite siyā;</p>
              <p>Āpattīnaṃ vibhāgasmiṃ, natthi kāci visesatā.</p>
              <p>266.</p>
              <p>Anāpucchā tu bhikkhussa, purato yā nisīdati;</p>
              <p>Payoge dukkaṭaṃ tassā, pācitti tu nisīdite.</p>
              <p>267.</p>
              <p>Anokāsakataṃ bhikkhuṃ, pañhaṃ pucchantiyā pana;</p>
              <p>Payoge dukkaṭaṃ hoti, vuttā pācitti pucchite.</p>
              <p>268.</p>
              <p>Saṃkaccikaṃ vinā gāmaṃ, padasā pavisantiyā;</p>
              <p>Paṭhameneva ārāma-vaggassa sadisaṃ vade.</p>
              <p>Chattupāhanavaggo navamo.</p>
              <p>Pācittiyakathā.</p>
              <p>269.</p>
              <p>Aṭṭhasu ^a^M0.0331^ea^ duvidhāpatti, pāṭidesaniyesupi;</p>
              <p>Viññāpetvā sace sappiṃ, ‘‘bhuñjissāmī’’ti gaṇhati.</p>
              <p>270.</p>
              <p>Tato ^a^V0.0292^ea^ bhikkhuniyā tassā, hoti āpatti dukkaṭaṃ;</p>
              <p>Ajjhohāresu sabbesu, pāṭidesaniyaṃ siyā.</p>
              <p>Pāṭidesanīyakathā.</p>
              <p>271.</p>
              <p>Imaṃ viditvā paramaṃ panuttaraṃ;</p>
              <p>Niruttaraṃ atthavasena bhikkhu;</p>
              <p>Sukhena paññattamahāsamuddaṃ;</p>
              <p>Duruttaraṃ uttarateva dhīro.</p>
              <p>272.</p>
              <p>Yasmā tasmā asmiṃ yogaṃ;</p>
              <p>Usmāyutto yutto kātuṃ;</p>
              <p>Satto satto kaṅkhacchede;</p>
              <p>Satthe satthe niccaṃ niccaṃ.</p>
              <p>Bhikkhunīvibhaṅgo niṭṭhito.</p>
            </h4>
          </h3>
        </h2>
        <h2>
          <h2n>Catuvipattikathā</h2n>
          <h3>
            <h3n />
            <h4>
              <h4n />
              <p>273.</p>
              <p>Kati āpattiyo sīla-vipattipaccayā pana;</p>
              <p>Catassova siyuṃ sīla-vipattipaccayā pana.</p>
              <p>274.</p>
              <p>Jānaṃ pārājikaṃ dhammaṃ, sace chādeti bhikkhunī;</p>
              <p>Cutā, thullaccayaṃ hoti, sace vematikā siyā.</p>
              <p>275.</p>
              <p>Pācitti bhikkhu saṅghādi-sesaṃ chādeti ce pana;</p>
              <p>Attano pana duṭṭhullaṃ, chādento dukkaṭaṃ phuse.</p>
              <p>276.</p>
              <p>Āpattiyo ^a^M0.0332^ea^ katācāra-vipattipaccayā pana;</p>
              <p>Ekāyeva siyācāra-vipattipaccayā pana.</p>
              <p>277.</p>
              <p>Paṭicchādeti ācāra-vipattiṃ pana bhikkhu ce;</p>
              <p>Ekamevassa bhikkhussa, hoti āpatti dukkaṭaṃ.</p>
              <p>278.</p>
              <p>Kati āpattiyo diṭṭhi-vipattipaccayā pana?</p>
              <p>Dve panāpattiyo diṭṭhi-vipattipaccayā siyuṃ.</p>
              <p>279.</p>
              <p>Accajaṃ ^a^V0.0293^ea^ pāpikaṃ diṭṭhiṃ, ñattiyā dukkaṭaṃ phuse;</p>
              <p>Kammavācāya osāne, pācitti pariyāputā.</p>
              <p>280.</p>
              <p>Āpattiyo katājīva-vipattipaccayā pana?</p>
              <p>Chaḷevāpajjatājīva-vipattipaccayā pana.</p>
              <p>281.</p>
              <p>Ājīvahetu pāpiccho, asantaṃ pana attani;</p>
              <p>Manussuttaridhammaṃ tu, vadaṃ pārājikaṃ phuse.</p>
              <p>282.</p>
              <p>Sañcarittaṃ samāpanno, hoti saṅghādisesatā;</p>
              <p>Pariyāyavacane ñāte, tassa thullaccayaṃ siyā.</p>
              <p>283.</p>
              <p>Paṇītabhojanaṃ vatvā, pācitti paribhuñjato;</p>
              <p>Bhikkhunī tu sace hoti, pāṭidesaniyaṃ siyā.</p>
              <p>284.</p>
              <p>Ājīvahetu sūpaṃ vā, odanaṃ vā panattano;</p>
              <p>Atthāya viññāpetvāna, dukkaṭaṃ paribhuñjato.</p>
              <p>Catuvipattikathā.</p>
            </h4>
          </h3>
        </h2>
        <h2>
          <h2n>Adhikaraṇapaccayakathā</h2n>
          <h3>
            <h3n />
            <h4>
              <h4n />
              <p>285.</p>
              <p>Vivādādhikaraṇamhā, kati āpattiyo siyuṃ?</p>
              <p>Vivādādhikaraṇamhā, dve panāpattiyo siyuṃ.</p>
              <p>286.</p>
              <p>Pācitti ^a^M0.0333^ea^ upasampannaṃ, hoti omasato pana;</p>
              <p>Bhikkhussānupasampannaṃ, omasantassa dukkaṭaṃ.</p>
              <p>287.</p>
              <p>Anuvādādhikaraṇa-paccayāpattiyo kati?</p>
              <p>Anuvādādhikaraṇa-paccayā tividhā siyuṃ.</p>
              <p>288.</p>
              <p>Anuddhaṃseti ce bhikkhuṃ, amūlantimavatthunā;</p>
              <p>Saṅghādisesamāpatti-māpajjati, na saṃsayo.</p>
              <p>289.</p>
              <p>Tathā saṅghādisesena, anuddhaṃseti ce pana;</p>
              <p>Pācitti, dukkaṭaṃ vuttaṃ, tathācāravipattiyā.</p>
              <p>290.</p>
              <p>Āpattipaccayā ^a^V0.0294^ea^ vuttā, kati āpattiyo pana?</p>
              <p>Āpattipaccayā vuttā, catassova mahesinā.</p>
              <p>291.</p>
              <p>Jānaṃ pārājikaṃ dhammaṃ, sace chādeti bhikkhunī;</p>
              <p>Cutā, thullaccayaṃ hoti, sace vematikā siyā.</p>
              <p>292.</p>
              <p>Pācitti bhikkhu saṅghādi-sesaṃ chādeti ce pana;</p>
              <p>Tathācāravipattiṃ tu, sace chādeti dukkaṭaṃ.</p>
              <p>293.</p>
              <p>Āpattiyo hi kiccādhi-karaṇapaccayā kati?</p>
              <p>Pañceva honti kiccādhi-karaṇapaccayā pana.</p>
              <p>294.</p>
              <p>Samanubhāsanāyeva, ñattiyā dukkaṭaṃ phuse;</p>
              <p>Samaṇī accajantīva, ukkhittassānuvattikā.</p>
              <p>295.</p>
              <p>Thullaccayaṃ dvayaṃ dvīhi, kammavācāhi sā phuse;</p>
              <p>Kammavācāya osāne, tassā pārājikaṃ siyā.</p>
              <p>296.</p>
              <p>Samanubhāsanāyeva, bhedakassānuvattikā;</p>
              <p>Na pariccajati taṃ laddhiṃ, hoti saṅghādisesatā.</p>
              <p>297.</p>
              <p>Samanubhāsanāyeva, pāpikāya ca diṭṭhiyā;</p>
              <p>Yāvatatiyakaṃ tassā, pācittaccajatopi ca.</p>
              <p>Adhikaraṇapaccayakathā.</p>
            </h4>
          </h3>
        </h2>
        <h2>
          <h2n>Khandhakapucchākathā</h2n>
          <h3>
            <h3n />
            <h4>
              <h4n />
              <p>298.</p>
              <p>Khandhakesupi ^a^M0.0334^ea^ āpatti-pabhedaṃ āgataṃ pana;</p>
              <p>Pāṭavatthāya bhikkhūnaṃ, pavakkhāmi nibodhatha.</p>
              <p>299.</p>
              <p>Khandhake paṭhame tāva, kati āpattiyo siyuṃ?</p>
              <p>Khandhake paṭhame tāva, dve panāpattiyo siyuṃ.</p>
              <p>300.</p>
              <p>Ūnavīsativassaṃ tu, karoto upasampadaṃ;</p>
              <p>Hoti pācittiyaṃ tassa, sesesu pana dukkaṭaṃ.</p>
              <p>301.</p>
              <p>Kati ^a^V0.0295^ea^ āpattiyo honti;</p>
              <p>Khandhake tu uposathe?</p>
              <p>Tisso āpattiyo honti;</p>
              <p>Khandhake tu uposathe.</p>
              <p>302.</p>
              <p>‘‘Nassantete vinassantu’’, iti bhedapurakkhakā;</p>
              <p>Uposathassa karaṇe, thullaccayamudīritaṃ.</p>
              <p>303.</p>
              <p>Ukkhittakena saddhiṃ tu, karontassa uposathaṃ;</p>
              <p>Hoti pācittiyaṃ tassa, sesesu pana dukkaṭaṃ.</p>
              <p>304.</p>
              <p>Kati āpattiyo vuttā, vada vassūpanāyike?</p>
              <p>Ekāva dukkaṭāpatti, vuttā vassūpanāyike.</p>
              <p>305.</p>
              <p>Kati āpattiyo vuttā, khandhake tu pavāraṇe?</p>
              <p>Tisso āpattiyo vuttā, uposathasamā matā.</p>
              <p>306.</p>
              <p>Kati āpattiyo vuttā, camme? Tissova dīpitā;</p>
              <p>Mārentānaṃ tu pācitti, gahetvā vacchatariṃ pana.</p>
              <p>307.</p>
              <p>Aṅgajātaṃ chupantassa, rattena pana cetasā;</p>
              <p>Tassa thullaccayaṃ vuttaṃ, sesesu pana dukkaṭaṃ.</p>
              <p>308.</p>
              <p>Kati āpattiyo vuttā, bhesajjakkhandhake pana?</p>
              <p>Tisso āpattiyo vuttā, bhesajjakkhandhake pana.</p>
              <p>309.</p>
              <p>Samantā ^a^M0.0335^ea^ dvaṅgule tattha, thullaccayamudīritaṃ;</p>
              <p>Bhojjayāgūsu pācitti, sesesu pana dukkaṭaṃ.</p>
              <p>310.</p>
              <p>Kathine natthi āpatti, paññattaṃ kevalaṃ pana;</p>
              <p>Kati cīvarasaṃyutte, vuttā āpattiyo pana?</p>
              <p>311.</p>
              <p>Tisso cīvarasaṃyutte, vuttā āpattiyo pana;</p>
              <p>Kusavākamaye cīre, thullaccayamudīritaṃ.</p>
              <p>312.</p>
              <p>Sanissaggāva pācitti, atireke tu cīvare;</p>
              <p>Sesesu dukkaṭaṃ vuttaṃ, buddhenādiccabandhunā.</p>
              <p>313.</p>
              <p>Campeyyake ca kosambe, kammasmiṃ pārivāsike;</p>
              <p>Tathā samuccaye ekā, dukkaṭāpatti dīpitā.</p>
              <p>314.</p>
              <p>Kati ^a^V0.0296^ea^ āpattiyo vuttā, samathakkhandhake pana?</p>
              <p>Dveyevāpattiyo vuttā, samathakkhandhake pana.</p>
              <p>315.</p>
              <p>Chandassa dāyako bhikkhu, pācitti yadi khīyati;</p>
              <p>Sesesu pana sabbattha, dukkaṭaṃ samudāhaṭaṃ.</p>
              <p>316.</p>
              <p>Kati khuddakavatthusmiṃ, vuttā āpattiyo pana?</p>
              <p>Tisso khuddakavatthusmiṃ, vuttā āpattiyo pana.</p>
              <p>317.</p>
              <p>Attano aṅgajātaṃ tu, chindaṃ thullaccayaṃ phuse;</p>
              <p>Romanthe hoti pācitti, sese āpatti dukkaṭaṃ.</p>
              <p>318.</p>
              <p>Tathā senāsanasmiṃ tu, tisso āpattiyo siyuṃ;</p>
              <p>Vissajjane ca garuno, thullaccayamudīritaṃ.</p>
              <p>319.</p>
              <p>Nikkaḍḍhane ca pācitti, saṅghikamhā vihārato;</p>
              <p>Sesesu pana sabbattha, dukkaṭaṃ samudāhaṭaṃ.</p>
              <p>320.</p>
              <p>Kati āpattiyo saṅgha-bhede vuttā mahesinā?</p>
              <p>Dve panāpattiyo saṅgha-bhede vuttā mahesinā.</p>
              <p>321.</p>
              <p>Bhedānuvattakānaṃ ^a^M0.0336^ea^ tu, thullaccayamudīritaṃ;</p>
              <p>Gaṇabhoge tu bhikkhūnaṃ, pācitti paridīpitā.</p>
              <p>322.</p>
              <p>Khandhake vattasaṃyutte, kati āpattiyo matā?</p>
              <p>Khandhake vattasaṃyutte, dukkaṭāpattiyeva sā.</p>
              <p>323.</p>
              <p>Ṭhapane pātimokkhassa, tathā ekāva dīpitā;</p>
              <p>Bhikkhunikkhandhake cāpi, kati āpattiyo matā?</p>
              <p>324.</p>
              <p>Bhikkhunikkhandhake cāpi, dve panāpattiyo matā;</p>
              <p>Apavāraṇāya pācitti, sesesu pana dukkaṭaṃ.</p>
              <p>Khandhakapucchākathā niṭṭhitā.</p>
            </h4>
          </h3>
        </h2>
        <h2>
          <h2n>Samuṭṭhānasīsakathā</h2n>
          <h3>
            <h3n />
            <h4>
              <h4n />
              <p>325.</p>
              <p>Vibhaṅgesu ^a^V0.0297^ea^ pana dvīsu, paññattāni mahesinā;</p>
              <p>Yāni pārājikādīni, uddisanti uposathe.</p>
              <p>326.</p>
              <p>Tesaṃ dāni pavakkhāmi, samuṭṭhānamito paraṃ;</p>
              <p>Pāṭavatthāya bhikkhūnaṃ, taṃ suṇātha samāhitā.</p>
              <p>327.</p>
              <p>Kāyo ca vācāpi ca kāyavācā;</p>
              <p>Tāneva cittena yutāni tīṇi;</p>
              <p>Ekaṅgikaṃ dvaṅgitivaṅgikanti;</p>
              <p>Chadhā samuṭṭhānavidhiṃ vadanti.</p>
              <p>328.</p>
              <p>Tesu ekena vā dvīhi, tīhi vātha catūhi vā;</p>
              <p>Chahi vāpattiyo nānā-samuṭṭhānehi jāyare.</p>
              <p>329.</p>
              <p>Tattha pañcasamuṭṭhānā, kā cāpatti na vijjati;</p>
              <p>Hoti ekasamuṭṭhānā, pacchimeheva tīhipi.</p>
              <p>330.</p>
              <p>Tatheva ^a^M0.0337^ea^ dvisamuṭṭhānā, kāyato kāyacittato;</p>
              <p>Vācato vācacittamhā, tatiyacchaṭṭhatopi ca.</p>
              <p>331.</p>
              <p>Catutthacchaṭṭhato ceva, pañcamacchaṭṭhatopi ca;</p>
              <p>Jāyate pañcadhāvesā, samuṭṭhāti na aññato.</p>
              <p>332.</p>
              <p>Tisamuṭṭhānikā nāma, paṭhamehi ca tīhipi;</p>
              <p>Pacchimehi ca tīheva, samuṭṭhāti na aññato.</p>
              <p>333.</p>
              <p>Paṭhamā tatiyā ceva, catutthacchaṭṭhatopi ca;</p>
              <p>Dutiyā tatiyā ceva, pañcamacchaṭṭhatopi ca.</p>
              <p>334.</p>
              <p>Dvidhā catusamuṭṭhānā, jāyate na panaññato;</p>
              <p>Ekadhā chasamuṭṭhānā, samuṭṭhāti chaheva hi.</p>
              <p>Āha ca –</p>
              <p>335.</p>
              <p>‘‘Tidhā ekasamuṭṭhānā, pañcadhā dvisamuṭṭhitā;</p>
              <p>Dvidhā ticaturo ṭhānā, ekadhā chasamuṭṭhitā’’.</p>
              <p>336.</p>
              <p>Teraseva ^a^V0.0298^ea^ ca nāmāni, samuṭṭhānavisesato;</p>
              <p>Labhantāpattiyo sabbā, tāni vakkhāmito paraṃ.</p>
              <p>337.</p>
              <p>Paṭhamantimavatthuñca, dutiyaṃ sañcarittakaṃ;</p>
              <p>Samanubhāsanañceva, kathineḷakalomakaṃ.</p>
              <p>338.</p>
              <p>Padasodhammamaddhānaṃ, theyyasatthañca desanā;</p>
              <p>Bhūtārocanakañceva, corivuṭṭhāpanampi ca.</p>
              <p>339.</p>
              <p>Ananuññātakañcāti, sīsānetāni terasa;</p>
              <p>Terasete samuṭṭhāna-nayā viññūhi cintitā.</p>
              <p>340.</p>
              <p>Tattha yā tu catutthena, samuṭṭhānena jāyate;</p>
              <p>^b^Ādipārājikuṭṭhānā,^eb^ ayanti paridīpitā.</p>
              <p>341.</p>
              <p>Sacittakehi ^a^M0.0338^ea^ tīheva, samuṭṭhānehi yā pana;</p>
              <p>Jāyate sā panuddiṭṭhā, ^b^adinnādānapubbakā^eb^.</p>
              <p>342.</p>
              <p>Samuṭṭhānehi yāpatti, jātucchahipi jāyate;</p>
              <p>^b^Sañcarittasamuṭṭhānā,^eb^ nāmāti paridīpitā.</p>
              <p>343.</p>
              <p>Chaṭṭheneva samuṭṭhāti, samuṭṭhānena yā pana;</p>
              <p>Samuṭṭhānavasenāyaṃ, vuttā ^b^samanubhāsanā^eb^.</p>
              <p>344.</p>
              <p>Tatiyacchaṭṭhatoyeva, samuṭṭhāti hi yā pana;</p>
              <p>Samuṭṭhānavasenāyaṃ, ^b^kathinu^eb^papadā matā.</p>
              <p>345.</p>
              <p>Jāyate yā panāpatti, kāyato kāyacittato;</p>
              <p>Aya^b^meḷakalomā^eb^di-samuṭṭhānāti dīpitā.</p>
              <p>346.</p>
              <p>Jāyate yā panāpatti, vācato vācacittato;</p>
              <p>Ayaṃ tu ^b^padasodhamma-samuṭṭhānā^eb^ti vuccati.</p>
              <p>347.</p>
              <p>Kāyato kāyavācamhā, catutthacchaṭṭhatopi ca;</p>
              <p>Jāyate sā pana^b^ddhāna-samuṭṭhānā^eb^ti sūcitā.</p>
              <p>348.</p>
              <p>Catutthacchaṭṭhatoyeva, samuṭṭhāti hi yā pana;</p>
              <p>^b^Theyyasatthasamuṭṭhānā,^eb^ ayanti paridīpitā.</p>
              <p>349.</p>
              <p>Pañcameneva yā cettha, samuṭṭhānena jāyate;</p>
              <p>Samuṭṭhānavasenāyaṃ, ^b^dhammadesanasaññitā^eb^.</p>
              <p>350.</p>
              <p>Acittakehi ^a^V0.0299^ea^ tīheva, samuṭṭhānehi yā siyā;</p>
              <p>Samuṭṭhānavasenāyaṃ, ^b^bhūtārocanapubbakā^eb^.</p>
              <p>351.</p>
              <p>Pañcamacchaṭṭhatoyeva, yā samuṭṭhānato siyā;</p>
              <p>Ayaṃ tu paṭhitā ^b^cori-vuṭṭhāpana^eb^samuṭṭhitā.</p>
              <p>352.</p>
              <p>Dutiyā tatiyamhā ca, pañcamacchaṭṭhatopi yā;</p>
              <p>Jāyate ^b^ananuññāta-samuṭṭhānā^eb^ ayaṃ siyā.</p>
              <p>353.</p>
              <p>Paṭhamaṃ dutiyaṃ tattha, catutthaṃ navamampi ca;</p>
              <p>Dasamaṃ dvādasamañcāti, samuṭṭhānaṃ sacittakaṃ.</p>
              <p>354.</p>
              <p>Ekekasmiṃ ^a^M0.0339^ea^ samuṭṭhāne, sadisā idha dissare;</p>
              <p>Sukkañca kāyasaṃsaggo, paṭhamāniyatopi ca.</p>
              <p>355.</p>
              <p>Pubbupaparipāko ca, raho bhikkhuniyā saha;</p>
              <p>Sabhojane, raho dve ca, aṅgulī, udake hasaṃ.</p>
              <p>356.</p>
              <p>Pahāre, uggire ceva, tepaññāsā ca sekhiyā;</p>
              <p>Adhakkhakubbhajāṇuñca, gāmantaramavassutā.</p>
              <p>357.</p>
              <p>Talamaṭṭhudasuddhi ca, vassaṃvuṭṭhā tatheva ca;</p>
              <p>Ovādāya na gacchantī, nānubandhe pavattiniṃ.</p>
              <p>358.</p>
              <p>Pañcasattati niddiṭṭhā, kāyacittasamuṭṭhitā;</p>
              <p>Ime ekasamuṭṭhānā, methunena samā matā.</p>
              <p>Paṭhamapārājikasamuṭṭhānaṃ.</p>
              <p>359.</p>
              <p>Viggahaṃ, uttariñceva, duṭṭhullaṃ, attakāmatā;</p>
              <p>Duṭṭhadosā duve ceva, dutiyāniyatopi ca.</p>
              <p>360.</p>
              <p>Acchindanañca pariṇāmo, musā, omasapesuṇā;</p>
              <p>Duṭṭhullārocanañceva, pathavīkhaṇanampi ca.</p>
              <p>361.</p>
              <p>Bhūtagāmaññavādo ca, ujjhāpanakameva ca;</p>
              <p>Nikkaḍḍho, siñcanañceva, tathā āmisahetu ca.</p>
              <p>362.</p>
              <p>Bhuttāviṃ, ehanādariṃ, bhiṃsāpanakameva ca;</p>
              <p>Apanidheyya, sañcicca, pāṇaṃ, sappāṇakampi ca.</p>
              <p>363.</p>
              <p>Ukkoṭanaṃ =00 tathā ūno, saṃvāso, nāsanena ca;</p>
              <p>Sahadhammikaṃ, vilekhāya, mohanāmūlakena ca.</p>
              <p>364.</p>
              <p>Kukkuccaṃ, khīyanaṃ datvā, pariṇāmeyya puggale;</p>
              <p>Kiṃ te, akālaṃ, acchinde, duggahā, nirayena vā.</p>
              <p>365.</p>
              <p>Gaṇassa ^a^M0.0340^ea^ ca vibhaṅgañca, dubbalāsā tatheva ca;</p>
              <p>Dhammikaṃ kathinuddhāraṃ, sañciccāphāsumeva ca.</p>
              <p>366.</p>
              <p>Sayaṃ upassayaṃ datvā, akkoseyya ca caṇḍikā;</p>
              <p>Kulamaccharinī assa, gabbhiniṃ vuṭṭhapeyya ca.</p>
              <p>367.</p>
              <p>Pāyantiṃ, dve ca vassāni, saṅghenāsammatampi ca;</p>
              <p>Tisso gihigatā vuttā, tissoyeva kumārikā.</p>
              <p>368.</p>
              <p>Ūnadvādasavassā dve, tathālaṃ tāva teti ca;</p>
              <p>Sokāvassā tathā pāri-vāsikacchandadānato.</p>
              <p>369.</p>
              <p>Anuvassaṃ duve cāti, sikkhā ekūnasattati;</p>
              <p>Adinnādānatulyattā, tisamuṭṭhānikā katā.</p>
              <p>Dutiyapārājikasamuṭṭhānaṃ.</p>
              <p>370.</p>
              <p>Sañcarikuṭimahallakaṃ, dhovāpanañca paṭiggaho;</p>
              <p>Cīvarassa ca viññatti, gahaṇañca taduttariṃ.</p>
              <p>371.</p>
              <p>Upakkhaṭadvayañceva, tathā dūtena cīvaraṃ;</p>
              <p>Kosiyaṃ, suddhakāḷānaṃ, dvebhāgādānameva ca.</p>
              <p>372.</p>
              <p>Chabbassāni, purāṇassa, lomadhovāpanampi ca;</p>
              <p>Rūpiyassa paṭiggāho, ubho nānappakārakā.</p>
              <p>373.</p>
              <p>Ūnabandhanapatto ca, vassasāṭikasuttakaṃ;</p>
              <p>Vikappāpajjanaṃ, yāva, dvāra, dānañca sibbanaṃ.</p>
              <p>374.</p>
              <p>Pūvehi, paccayo jotiṃ, ratanaṃ, sūci, mañcakaṃ;</p>
              <p>Tūlaṃ, nisīdanaṃ, kaṇḍu, vassikā, sugatassa ca.</p>
              <p>375.</p>
              <p>Aññaviññattisikkhā ca, aññacetāpanampi ca;</p>
              <p>Saṅghikena duve vuttā, dve mahājanikena ca.</p>
              <p>376.</p>
              <p>Tathā ^a^M0.0341^ea^ =01 puggalikenekaṃ, garupāvuraṇaṃ lahuṃ;</p>
              <p>Dve vighāsodasāṭī ca, tathā samaṇacīvaraṃ.</p>
              <p>377.</p>
              <p>Iti ekūnapaṇṇāsa, dhammā dukkhantadassinā;</p>
              <p>Chasamuṭṭhānikā ete, sañcarittasamā katā.</p>
              <p>Sañcarittasamuṭṭhānaṃ.</p>
              <p>378.</p>
              <p>Saṅghabhedo ca bhedānu-vattadubbacadūsakā;</p>
              <p>Duṭṭhullacchādanaṃ, diṭṭhi, chanda, ujjagghikā duve.</p>
              <p>379.</p>
              <p>Appasaddā duve vuttā, tathā na byāhareti ca;</p>
              <p>Chamā, nīcāsane, ṭhānaṃ, pacchato, uppathena ca.</p>
              <p>380.</p>
              <p>Vajjacchādānuvattā ca, gahaṇaṃ, osāreyya ca;</p>
              <p>Paccakkhāmīti sikkhā ca, tathā kismiñcideva ca.</p>
              <p>381.</p>
              <p>Saṃsaṭṭhā dve, vadhitvā ca, visibbetvā ca dukkhitaṃ;</p>
              <p>Punadeva ca saṃsaṭṭhā, neva vūpasameyya ca.</p>
              <p>382.</p>
              <p>Jānaṃ sabhikkhukārāmaṃ, tatheva na pavāraye;</p>
              <p>Tathā anvaddhamāsañca, sahajīviniyo duve.</p>
              <p>383.</p>
              <p>Sace me cīvaraṃ ayye, anubandhissasīti ca;</p>
              <p>Sattatiṃsa ime dhammā, sambuddhena pakāsitā.</p>
              <p>384.</p>
              <p>Sabbe ete samuṭṭhānā, kāyavācādito siyuṃ;</p>
              <p>Samāsamasameneva, katā samanubhāsanā.</p>
              <p>Samanubhāsanasamuṭṭhānaṃ.</p>
              <p>385.</p>
              <p>Kathināni ca tīṇādi, patto, bhesajjameva ca;</p>
              <p>Accekampi ca sāsaṅkaṃ, pakkamantadvayampi ca.</p>
              <p>386.</p>
              <p>Tathā ^a^M0.0342^ea^ upassayaṃ gantvā, bhojanañca paramparaṃ;</p>
              <p>Anatirittaṃ sabhatto, vikappetvā tatheva ca.</p>
              <p>387.</p>
              <p>Rañño, vikāle, vosāsā-raññakussayavādikā;</p>
              <p>Pattasannicayañceva, pure, pacchā, vikālake.</p>
              <p>388.</p>
              <p>Pañcāhikaṃ =02, saṅkamaniṃ, tathā āvasathadvayaṃ;</p>
              <p>Pasākhe, āsane cāti, ekūnatiṃsime pana.</p>
              <p>389.</p>
              <p>Dvisamuṭṭhānikā dhammā, niddiṭṭhā kāyavācato;</p>
              <p>Kāyavācādito ceva, sabbe kathinasambhavā.</p>
              <p>Kathinasamuṭṭhānaṃ.</p>
              <p>390.</p>
              <p>Dve seyyāhaccapādo ca, piṇḍañca gaṇabhojanaṃ;</p>
              <p>Vikāle, sannidhiñceva, dantaponamacelakaṃ.</p>
              <p>391.</p>
              <p>Uyyuttañca vasuyyodhiṃ, surā, orena nhāyanaṃ;</p>
              <p>Dubbaṇṇakaraṇañceva, pāṭidesaniyadvayaṃ.</p>
              <p>392.</p>
              <p>Lasuṇaṃ, upatiṭṭheyya, naccadassanameva ca;</p>
              <p>Naggaṃ, attharaṇaṃ, mañce, antoraṭṭhe, tathā bahi.</p>
              <p>393.</p>
              <p>Antovassamagārañca, āsandiṃ, suttakantanaṃ;</p>
              <p>Veyyāvaccaṃ, sahatthā ca, āvāse ca abhikkhuke.</p>
              <p>394.</p>
              <p>Chattaṃ, yānañca saṅghāṇiṃ, alaṅkāraṃ, gandhavāsitaṃ;</p>
              <p>Bhikkhunī, sikkhamānā ca, sāmaṇerī, gihīniyā.</p>
              <p>395.</p>
              <p>Tathā saṃkaccikā cāti, tecattālīsime pana;</p>
              <p>Sabbe eḷakalomena, dvisamuṭṭhānikā samā.</p>
              <p>Eḷakalomasamuṭṭhānaṃ.</p>
              <p>396.</p>
              <p>Aññatrāsammato ^a^M0.0343^ea^ ceva, tathā atthaṅgatena ca;</p>
              <p>Tiracchānavijjā dve vuttā, anokāsakatampi ca.</p>
              <p>397.</p>
              <p>Sabbe cha panime dhammā, vācato vācacittato;</p>
              <p>Dvisamuṭṭhānikā honti, padasodhammatulyatā.</p>
              <p>Padasodhammasamuṭṭhānaṃ.</p>
              <p>398.</p>
              <p>Ekaṃ nāvaṃ, paṇītañca, saṃvidhānañca saṃhare;</p>
              <p>Dhaññaṃ, nimantitā ceva, pāṭidesaniyaṭṭhakaṃ.</p>
              <p>399.</p>
              <p>Etā =03 catusamuṭṭhānā, sikkhā cuddasa honti hi;</p>
              <p>Paññattā buddhaseṭṭhena, addhānena samā matā.</p>
              <p>Addhānasamuṭṭhānaṃ.</p>
              <p>400.</p>
              <p>Sutiṃ, sūpādiviññattiṃ, andhakāre tatheva ca;</p>
              <p>Paṭicchanne ca okāse, byūhe cāti ime chapi.</p>
              <p>401.</p>
              <p>Sabbe tu dvisamuṭṭhānā, catutthacchaṭṭhato siyuṃ;</p>
              <p>Theyyasatthasamuṭṭhānā, desitādiccabandhunā.</p>
              <p>Theyyasatthasamuṭṭhānaṃ.</p>
              <p>402.</p>
              <p>Chatta, daṇḍakarassāpi, satthāvudhakarassapi;</p>
              <p>Pādukūpāhanā, yānaṃ, seyyā, pallatthikāya ca.</p>
              <p>403.</p>
              <p>Veṭhitoguṇṭhito cāti, ekādasa nidassitā;</p>
              <p>Sabbe ekasamuṭṭhānā, dhammadesanasaññitā.</p>
              <p>Dhammadesanasamuṭṭhānaṃ.</p>
              <p>404.</p>
              <p>Bhūtārocanakañceva ^a^M0.0344^ea^, corivuṭṭhāpanampi ca;</p>
              <p>Ananuññātamattañhi, asambhinnamidaṃ tayaṃ.</p>
              <p>Samuṭṭhānasīsakathā niṭṭhitā.</p>
            </h4>
          </h3>
        </h2>
        <h2>
          <h2n>Ekuttaranayakathā</h2n>
          <h3>
            <h3n />
            <h4>
              <h4n />
              <p>405.</p>
              <p>Kati āpattiyo honti, samuṭṭhānena ādinā?</p>
              <p>Pañca āpattiyo honti, kuṭiṃ saṃyācikāya tu.</p>
              <p>406.</p>
              <p>Karoto pana tissova, payoge dukkaṭādayo;</p>
              <p>Vikāle pana pācitti, tathā aññātihatthato.</p>
              <p>407.</p>
              <p>Gahetvā bhuñjato vuttaṃ, pāṭidesaniyampi ca;</p>
              <p>Pañcimāpattiyo honti, samuṭṭhānena ādinā.</p>
              <p>408.</p>
              <p>Kati =04 āpattiyo honti, dutiyena tuvaṃ bhaṇa?</p>
              <p>Āpattiyo catassova, hontīti paridīpaye.</p>
              <p>409.</p>
              <p>‘‘Kuṭiṃ mama karothā’’ti, samādisati bhikkhu ce;</p>
              <p>Karonti ce kuṭiṃ tassa, vipannaṃ sabbathā pana.</p>
              <p>410.</p>
              <p>Tisso purimaniddiṭṭhā, payoge dukkaṭādayo;</p>
              <p>Padasodhammamūlena, catassova bhavantimā.</p>
              <p>411.</p>
              <p>Tatiyena kati jāyanti, samuṭṭhānena me bhaṇa?</p>
              <p>Tatiyena tuvaṃ brūmi, pañcadhāpattiyo siyuṃ.</p>
              <p>412.</p>
              <p>Bhikkhu saṃvidahitvāna;</p>
              <p>Karoti ca kuṭiṃ sace;</p>
              <p>Tisso āpattiyo honti;</p>
              <p>Payoge dukkaṭādayo.</p>
              <p>413.</p>
              <p>Paṇītabhojanaṃ ^a^M0.0345^ea^ vatvā, hoti pācitti bhuñjato;</p>
              <p>Bhikkhuniṃ na nivāretvā, pāṭidesaniyaṃ siyā.</p>
              <p>414.</p>
              <p>Siyuṃ kati catutthena, samuṭṭhānena me bhaṇa?</p>
              <p>Chaḷevāpattiyo honti, methunaṃ yadi sevati.</p>
              <p>415.</p>
              <p>Hoti pārājikaṃ tassa, kuṭiṃ saṃyācikāya tu;</p>
              <p>Karoto pana tissova, payoge dukkaṭādayo.</p>
              <p>416.</p>
              <p>Vikāle pana pācitti, tathā aññātihatthato;</p>
              <p>Gahetvā bhuñjato vuttaṃ, pāṭidesaniyampi ca.</p>
              <p>417.</p>
              <p>Kati āpattiyo honti, pañcamena? Cha honti hi;</p>
              <p>Manussuttaridhammaṃ tu, vadaṃ pārājikaṃ phuse.</p>
              <p>418.</p>
              <p>‘‘Kuṭiṃ mama karothā’’ti;</p>
              <p>Samādisati bhikkhu ce;</p>
              <p>Karonti ce kuṭiṃ tisso;</p>
              <p>Honti tā dukkaṭādayo.</p>
              <p>419.</p>
              <p>Vāceti padaso dhammaṃ, hoti pācitti bhikkhuno;</p>
              <p>Davakamyatā vadantassa, tassa dubbhāsitaṃ siyā.</p>
              <p>420.</p>
              <p>Samuṭṭhānena =05 chaṭṭhena, kati āpattiyo siyuṃ?</p>
              <p>Cha ca saṃvidahitvāna, bhaṇḍaṃ harati ce cuto.</p>
              <p>421.</p>
              <p>‘‘Kuṭiṃ mama karothā’’ti;</p>
              <p>Samādisati bhikkhu ce;</p>
              <p>Karonti ce kuṭiṃ tisso;</p>
              <p>Honti tā dukkaṭādayo.</p>
              <p>422.</p>
              <p>Paṇītabhojanaṃ vatvā, hoti pācitti bhuñjato;</p>
              <p>Bhikkhuniṃ na nivāretvā, pāṭidesaniyaṃ siyā.</p>
              <p>423.</p>
              <p>Idha ^a^M0.0346^ea^ yo vimatūparamaṃ paramaṃ;</p>
              <p>Imamuttaramuttarati;</p>
              <p>Vinayaṃ sunayaṃ sunayena yuto;</p>
              <p>Sa ca duttaramuttaramuttarati.</p>
              <p>Āpattisamuṭṭhānakathā.</p>
              <p>424.</p>
              <p>Ito paraṃ pavakkhāmi, paramekuttaraṃ nayaṃ;</p>
              <p>Avikkhittena cittena, taṃ suṇātha samāhitā.</p>
              <p>425.</p>
              <p>Ke āpattikarā dhammā, anāpattikarāpi ke?</p>
              <p>Kā panāpattiyo nāma, lahukā garukāpi kā?</p>
              <p>426.</p>
              <p>Sāvasesā ca kāpatti, kā nāmānavasesakā?</p>
              <p>Duṭṭhullā nāma kāpatti, aduṭṭhullāpi nāma kā?</p>
              <p>427.</p>
              <p>Niyatā nāma kāpatti, kā panāniyatāpi ca?</p>
              <p>Desanāgāminī kā ca, kā cādesanagāminī?</p>
              <p>428.</p>
              <p>Samuṭṭhānāni āpatti-karā dhammāti dīpitā;</p>
              <p>Anāpattikarā dhammā, samathā satta dassitā.</p>
              <p>429.</p>
              <p>Pārājikādayo satta-vidhā āpattiyo siyuṃ;</p>
              <p>Lahukā tattha pañceva, honti thullaccayādayo.</p>
              <p>430.</p>
              <p>Pārājikaṃ ṭhapetvāna, sāvasesāvasesakā;</p>
              <p>Ekā pārājikāpatti, matā anavasesakā.</p>
              <p>431.</p>
              <p>‘‘Duṭṭhullā’’ti =06 ca niddiṭṭhā, duvidhāpattiādito;</p>
              <p>Sesā pañcavidhāpatti, ‘‘aduṭṭhullā’’ti dīpitā.</p>
              <p>432.</p>
              <p>Pañcānantariyasaṃyuttā, niyatāniyatetarā;</p>
              <p>Desanāgāminī pañca, dve panādesagāmikā.</p>
              <p>Ekakakathā.</p>
              <p>433.</p>
              <p>Abhabbāpattiko ^a^M0.0347^ea^ ko ca, bhabbāpattikapuggalo?</p>
              <p>Upasampadakammaṃ tu, satthunā kassa vāritaṃ?</p>
              <p>434.</p>
              <p>Āpattimāpajjituṃ dveva loke;</p>
              <p>Buddhā ca paccekabuddhā abhabbā;</p>
              <p>Āpattimāpajjituṃ dveva loke;</p>
              <p>Bhikkhū ca bhabbā atha bhikkhunī ca.</p>
              <p>435.</p>
              <p>Addhavihīno aṅgavihīno;</p>
              <p>Vatthuvipanno dukkaṭakārī;</p>
              <p>No paripuṇṇo yācati yo no;</p>
              <p>Tassupasampadā paṭisiddhā.</p>
              <p>436.</p>
              <p>Atthāpatti have laddha-samāpattissa bhikkhuno;</p>
              <p>Atthāpatti hi no laddha-samāpattissa dīpitā.</p>
              <p>437.</p>
              <p>Bhūtassārocanaṃ laddha-samāpattissa niddise;</p>
              <p>Abhūtārocanāpatti, asamāpattilābhino.</p>
              <p>438.</p>
              <p>Atthi saddhammasaṃyuttā, asaddhammayutāpi ca;</p>
              <p>Saparikkhārasaṃyuttā, parasantakasaṃyutā.</p>
              <p>439.</p>
              <p>Padasodhammamūlādī, saddhammapaṭisaṃyutā;</p>
              <p>Duṭṭhullavācasaṃyuttā, asaddhammayutā siyā.</p>
              <p>440.</p>
              <p>Atirekadasāhaṃ tu, ṭhapane cīvarādino;</p>
              <p>Anissajjitvā bhoge ca, saparikkhārasaṃyutā.</p>
              <p>441.</p>
              <p>Saṅghassa mañcapīṭhādiṃ, ajjhokāsattharepi ca;</p>
              <p>Anāpucchāva gamane, parasantakasaṃyutā.</p>
              <p>442.</p>
              <p>Kathañhi =07 bhaṇato saccaṃ, garukaṃ hoti bhikkhuno?</p>
              <p>Kathaṃ musā bhaṇantassa, lahukāpatti jāyate?</p>
              <p>443.</p>
              <p>‘‘Sikharaṇī’’ti ^a^M0.0348^ea^ saccaṃ tu, bhaṇato garukaṃ siyā;</p>
              <p>Sampajānamusāvāde, pācitti lahukā bhave.</p>
              <p>444.</p>
              <p>Kathaṃ musā bhaṇantassa, garukaṃ hoti bhikkhuno?</p>
              <p>Kathañca bhaṇato saccaṃ, āpatti lahukā siyā?</p>
              <p>445.</p>
              <p>Abhūtārocane tassa, garukāpatti dīpitā;</p>
              <p>Bhūtassārocane saccaṃ, vadato lahukā siyā.</p>
              <p>446.</p>
              <p>Kathaṃ bhūmigato dosaṃ, na vehāsagato phuse?</p>
              <p>Kathaṃ vehāsago dosaṃ, na ca bhūmigato phuse?</p>
              <p>447.</p>
              <p>Saṅghakammaṃ vikopetuṃ, hatthapāsaṃ jahaṃ phuse;</p>
              <p>Kesamattampi ākāse, tiṭṭhato natthi vajjatā.</p>
              <p>448.</p>
              <p>Āhaccapādakaṃ mañcaṃ, vehāsakuṭiyūpari;</p>
              <p>Pīṭhaṃ vābhinisīdanto, āpajjati na bhūmito.</p>
              <p>449.</p>
              <p>Pavisanto kathaṃ bhikkhu, āpajjati, na nikkhamaṃ?</p>
              <p>Pavisanto kathaṃ bhikkhu, pavisanto na ceva taṃ?</p>
              <p>450.</p>
              <p>Sachattupāhano vatta-mapūretvāna kevalaṃ;</p>
              <p>Pavisanto panāpattiṃ, āpajjati, na nikkhamaṃ.</p>
              <p>451.</p>
              <p>Gamiko gamikavattāni, apūretvāna nikkhamaṃ;</p>
              <p>Nikkhamantova āpattiṃ, phuseyya, pavisaṃ na ca.</p>
              <p>452.</p>
              <p>Ādiyanto panāpattiṃ, āpajjati kathaṃ vada?</p>
              <p>Tathevānādiyantopi, āpajjati kathaṃ vada?</p>
              <p>453.</p>
              <p>Bhikkhunī atigambhīraṃ, yā kācudakasuddhikaṃ;</p>
              <p>Ādiyantī panāpattiṃ, āpajjati, na saṃsayo.</p>
              <p>454.</p>
              <p>Anādiyitvā dubbaṇṇa-karaṇaṃ pana cīvaraṃ;</p>
              <p>Yevaṃ anādiyantova, āpajjati hi nāma so.</p>
              <p>455.</p>
              <p>Samādiyanto āpattiṃ, āpajjati kathaṃ pana?</p>
              <p>Tathāsamādiyantopi, āpajjati kathaṃ pana?</p>
              <p>456.</p>
              <p>Yo ^a^M0.0349^ea^ =08 hi mūgabbatādīni, vatānidha samādiyaṃ;</p>
              <p>Samādiyanto āpattiṃ, āpajjati hi nāma so.</p>
              <p>457.</p>
              <p>Yo hi kammakato bhikkhu, vuttaṃ vattaṃ panattano;</p>
              <p>Tañcāsamādiyantova, āpajjati hi nāma so.</p>
              <p>458.</p>
              <p>Karontova panāpattiṃ, kathamāpajjate naro?</p>
              <p>Na karonto kathaṃ nāma, samaṇo dosavā siyā?</p>
              <p>459.</p>
              <p>Bhaṇḍāgārikakammañca, vejjakammañca cīvaraṃ;</p>
              <p>Aññātikāya sibbanto, karaṃ āpajjate naro.</p>
              <p>460.</p>
              <p>Upajjhāyassa vattāni, vattāni itarassa vā;</p>
              <p>Akaronto panāpattiṃ, āpajjati hi nāma so.</p>
              <p>461.</p>
              <p>Dento āpajjatāpattiṃ, na dentopi kathaṃ bhaṇa?</p>
              <p>Aññātikāya yaṃ kiñci, bhikkhu bhikkhuniyā pana.</p>
              <p>462.</p>
              <p>Cīvaraṃ dadamāno hi, dento āpajjate pana;</p>
              <p>Tathantevāsikādīnaṃ, adento cīvarādikaṃ.</p>
              <p>463.</p>
              <p>Attasannissitā atthi, tatheva paranissitā;</p>
              <p>Mudulambādino attā, sesā hi paranissitā.</p>
              <p>464.</p>
              <p>Kathañca paṭigaṇhanto, āpajjati hi vajjataṃ?</p>
              <p>Kathamappaṭigaṇhanto, āpajjati hi vajjataṃ?</p>
              <p>465.</p>
              <p>Cīvaraṃ paṭigaṇhanto, bhikkhu aññātihatthato;</p>
              <p>Ovādañca na gaṇhanto, āpajjati hi vajjataṃ.</p>
              <p>466.</p>
              <p>Kathañca paribhogena, āpajjati tapodhano?</p>
              <p>Kathaṃ na paribhogena, āpajjati tapodhano?</p>
              <p>467.</p>
              <p>Yo hi nissaggiyaṃ vatthuṃ, accajitvā nisevati;</p>
              <p>Ayaṃ tu paribhogena, āpajjati, na saṃsayo.</p>
              <p>468.</p>
              <p>Atikkamentī saṅghāṭi-cāraṃ pañcāhikaṃ pana;</p>
              <p>Ayaṃ tu paribhogena, āpajjati hi bhikkhunī.</p>
              <p>469.</p>
              <p>Divāpajjati ^a^M0.0350^ea^ no rattiṃ, rattimeva ca no divā;</p>
              <p>Dvāraṃ asaṃvaritvāna, sento āpajjate divā.</p>
              <p>470.</p>
              <p>Sagāraseyyakaṃ =09 rattiṃ, āpajjati hi no divā;</p>
              <p>Aruṇugge panāpatti, kathaṃ na aruṇuggame?</p>
              <p>471.</p>
              <p>Ekachārattasattāha-dasāhādiatikkame;</p>
              <p>Phusanto vuttamāpattiṃ, āpajjatyaruṇuggame.</p>
              <p>472.</p>
              <p>Pavāretvāna bhuñjanto, phuse na aruṇuggame;</p>
              <p>Chindantassa siyāpatti, kathamacchindato siyā?</p>
              <p>473.</p>
              <p>Chindanto bhūtagāmañca, aṅgajātañca attano;</p>
              <p>Pārājikañca pācittiṃ, phuse thullaccayampi ca.</p>
              <p>474.</p>
              <p>Na chindanto nakhe kese, āpajjati hi nāma so;</p>
              <p>Chādentopajjatāpattiṃ, nacchādento kathaṃ pana?</p>
              <p>475.</p>
              <p>Chādento pana āpattiṃ, chādentopajjate naro;</p>
              <p>Āpajjati panacchinno, nacchādento tiṇādinā.</p>
              <p>476.</p>
              <p>Āpajjati hi dhārento, na dhārento kathaṃ pana?</p>
              <p>Dhārento kusacīrādiṃ, dhārentopajjate pana.</p>
              <p>477.</p>
              <p>Dinnaṃ nissaṭṭhapattaṃ taṃ, adhārentova dosavā;</p>
              <p>Sacittakadukaṃ saññā-vimokkhakadukaṃ bhave.</p>
              <p>Dukakathā.</p>
              <p>478.</p>
              <p>Atthāpatti hi tiṭṭhante, nāthe, no parinibbute;</p>
              <p>Nibbute na tu tiṭṭhante, atthāpattubhayatthapi.</p>
              <p>479.</p>
              <p>Ruhiruppādanāpatti, ṭhite, no parinibbute;</p>
              <p>Theramāvusavādena, vadato parinibbute.</p>
              <p>480.</p>
              <p>Āpattiyo ^a^M0.0351^ea^ imā dvepi, ṭhapetvā sugate pana;</p>
              <p>Avasesā dharantepi, bhavanti parinibbute.</p>
              <p>481.</p>
              <p>Kāleyeva siyāpatti, vikāle na siyā kathaṃ?</p>
              <p>Vikāle tu siyāpatti, na kāle, ubhayatthapi?</p>
              <p>482.</p>
              <p>Bhuñjatonatirittaṃ tu, kālasmiṃ, no vikālake;</p>
              <p>Vikālabhojanāpatti, vikāle, tu na kālake.</p>
              <p>483.</p>
              <p>Avasesaṃ =10 panāpattiṃ, āpajjati hi sabbadā;</p>
              <p>Sabbaṃ kāle vikāle ca, natthi tattha ca saṃsayo.</p>
              <p>484.</p>
              <p>Rattimeva panāpattiṃ, āpajjati ca no divā;</p>
              <p>Divāpajjati no rattiṃ, āpajjatubhayatthapi.</p>
              <p>485.</p>
              <p>Sahaseyyā siyā rattiṃ, dvārāsaṃvaramūlakā;</p>
              <p>Divā, sesā panāpatti, siyā rattiṃ divāpi ca.</p>
              <p>486.</p>
              <p>Dasavasso tu no ūna-dasavasso siyā kathaṃ?</p>
              <p>Hotūnadasavasso, no, dasavassūbhayatthapi?</p>
              <p>487.</p>
              <p>Upaṭṭhāpeti ce bālo, parisaṃ dasavassiko;</p>
              <p>Āpattiṃ pana abyatto, āpajjati, na saṃsayo.</p>
              <p>488.</p>
              <p>Tathūnadasavasso ca, ‘‘paṇḍitoha’’nti gaṇhati;</p>
              <p>Parisaṃ, dasavasso no, sesamāpajjate ubho.</p>
              <p>489.</p>
              <p>Kāḷe āpajjatāpattiṃ, na juṇhe juṇhake kathaṃ;</p>
              <p>Āpajjati, na kāḷasmiṃ, āpajjatūbhayatthapi?</p>
              <p>490.</p>
              <p>Vassaṃ anupagacchanto, kāḷe, no juṇhake pana;</p>
              <p>Āpajjatāpavārento, juṇhe, na pana kāḷake.</p>
              <p>491.</p>
              <p>Avasesaṃ tu paññatta-māpattimavipattinā;</p>
              <p>Kāḷe ceva ca juṇhe ca, āpajjati, na saṃsayo.</p>
              <p>492.</p>
              <p>Vassūpagamanaṃ kāḷe, no juṇhe, tu pavāraṇā;</p>
              <p>Juṇhe kappati, no kāḷe, sesaṃ panubhayatthapi.</p>
              <p>493.</p>
              <p>Atthāpatti ^a^M0.0352^ea^ tu hemante, na hotītarutudvaye;</p>
              <p>Gimheyeva na sesesu, vasse no itaradvaye.</p>
              <p>494.</p>
              <p>Dine pāḷipadakkhāte, kattike puṇṇamāsiyā;</p>
              <p>Ṭhapitaṃ tu vikappetvā, vassasāṭikacīvaraṃ.</p>
              <p>495.</p>
              <p>Āpajjati ca hemante, nivāseti ca taṃ sace;</p>
              <p>Puṇṇamādivasasmiñhi, kattikassa tu pacchime.</p>
              <p>496.</p>
              <p>Taṃ apaccuddharitvāva, hemanteyeva, netare;</p>
              <p>Āpajjatīti niddiṭṭhaṃ, ^b^kurundaṭṭhakathāya^eb^ tu.</p>
              <p>497.</p>
              <p>‘‘Atirekamāso =11 seso’’ti;</p>
              <p>Pariyesanto ca gimhike;</p>
              <p>Gimhe āpajjatāpattiṃ;</p>
              <p>Na tvevitarutudvaye.</p>
              <p>498.</p>
              <p>Vijjamāne sace naggo, vassasāṭikacīvare;</p>
              <p>Ovassāpeti yo kāyaṃ, vasse āpajjatīdha so.</p>
              <p>499.</p>
              <p>Āpajjati hi saṅghova, na gaṇo na ca puggalo;</p>
              <p>Gaṇova na ca sesā hi, puggalova na cāpare.</p>
              <p>500.</p>
              <p>Adhiṭṭhānaṃ karonto vā, pārisuddhiuposathaṃ;</p>
              <p>Saṅgho vāpajjatāpattiṃ, na gaṇo na ca puggalo.</p>
              <p>501.</p>
              <p>Suttuddesamadhiṭṭhānaṃ, karonto vā uposathaṃ;</p>
              <p>Gaṇo vāpajjatāpattiṃ, na saṅgho na ca puggalo.</p>
              <p>502.</p>
              <p>Suttuddesaṃ karonto vā, eko pana uposathaṃ;</p>
              <p>Puggalopajjatāpattiṃ, na ca saṅgho gaṇo na ca.</p>
              <p>503.</p>
              <p>Āpajjati gilānova, nāgilāno kathaṃ pana;</p>
              <p>Āpajjatāgilānova, no gilāno ubhopi ca?</p>
              <p>504.</p>
              <p>Bhesajjena ^a^M0.0353^ea^ panaññena, atthe sati ca yo pana;</p>
              <p>Viññāpeti tadaññaṃ so, āpajjati akallako.</p>
              <p>505.</p>
              <p>Na bhesajjena atthepi, bhesajjaṃ viññāpeti ce;</p>
              <p>Āpajjatāgilānova, sesaṃ pana ubhopi ca.</p>
              <p>506.</p>
              <p>Atthāpatti hi antova, na bahiddhā, tathā bahi;</p>
              <p>Āpajjati, na cevanto, atthāpattubhayatthapi.</p>
              <p>507.</p>
              <p>Anupakhajja seyyaṃ tu, kappento pana kevalaṃ;</p>
              <p>Āpajjati panāpattiṃ, antoyeva ca, no bahi.</p>
              <p>508.</p>
              <p>Ajjhokāse tu mañcādiṃ, santharitvāna pakkamaṃ;</p>
              <p>Bahiyeva ca, no anto, sesaṃ panubhayatthapi.</p>
              <p>509.</p>
              <p>Antosīmāyevāpattiṃ, bahisīmāya neva ca;</p>
              <p>Bahisīmāya, no anto-sīmāya, ubhayatthapi.</p>
              <p>510.</p>
              <p>Sachattupāhano =12 bhikkhu, pavisanto tapodhano;</p>
              <p>Upacārasīmokkante, anto āpajjate pana.</p>
              <p>511.</p>
              <p>Gamiko dārubhaṇḍādiṃ, paṭisāmanavattakaṃ;</p>
              <p>Apūretvāna gacchanto, upacārassatikkame.</p>
              <p>512.</p>
              <p>Āpajjati panāpattiṃ, bahisīmāyayeva so;</p>
              <p>Sesamāpajjate anto-bahisīmāya sabbaso.</p>
              <p>Tikakathā.</p>
              <p>513.</p>
              <p>Sakavācāya āpanno, paravācāya sujjhati;</p>
              <p>Paravācāya āpanno, sakavācāya sujjhati.</p>
              <p>514.</p>
              <p>Sakavācāya āpanno, sakavācāya sujjhati;</p>
              <p>Paravācāya āpanno, paravācāya sujjhati.</p>
              <p>515.</p>
              <p>Vacīdvārikamāpattiṃ ^a^M0.0354^ea^, āpanno sakavācato;</p>
              <p>Tiṇavatthārakaṃ gantvā, paravācāya sujjhati.</p>
              <p>516.</p>
              <p>Tathā appaṭinissagge, pāpikāya hi diṭṭhiyā;</p>
              <p>Parassa kammavācāya, āpajjitvāna vajjataṃ.</p>
              <p>517.</p>
              <p>Desento bhikkhuno mūle, sakavācāya sujjhati;</p>
              <p>Vacīdvārikamāpattiṃ, āpanno bhikkhusantike.</p>
              <p>518.</p>
              <p>Desetvā taṃ visujjhanto, sakavācāya sujjhati;</p>
              <p>Saṅghādisesamāpattiṃ, yāvatatiyakaṃ pana.</p>
              <p>519.</p>
              <p>Parassa kammavācāya, āpajjitvā tathā puna;</p>
              <p>Parassa parivāsādi-kammavācāya sujjhati.</p>
              <p>520.</p>
              <p>Kāyenāpajjatāpattiṃ, vācāya ca visujjhati;</p>
              <p>Vācāyāpajjatāpattiṃ, kāyena ca visujjhati.</p>
              <p>521.</p>
              <p>Kāyenāpajjatāpattiṃ, kāyeneva visujjhati;</p>
              <p>Vācāyāpajjatāpattiṃ, vācāyeva visujjhati.</p>
              <p>522.</p>
              <p>Kāyadvārikamāpattiṃ, kāyenāpajjate, puna;</p>
              <p>Desento taṃ panāpattiṃ, vācāyeva visujjhati.</p>
              <p>523.</p>
              <p>Vacīdvārikamāpattiṃ =13, āpajjitvāna vācato;</p>
              <p>Tiṇavatthārakaṃ gantvā, kāyeneva visujjhati.</p>
              <p>524.</p>
              <p>Kāyadvārikamāpattiṃ, āpajjitvāna kāyato;</p>
              <p>Tiṇavatthārakaṃ gantvā, kāyeneva visujjhati.</p>
              <p>525.</p>
              <p>Vacīdvārikamāpattiṃ, āpajjitvā tapodhano;</p>
              <p>Tameva pana desento, vācāyeva visujjhati.</p>
              <p>526.</p>
              <p>Sutto āpajjatāpattiṃ, paṭibuddho visujjhati;</p>
              <p>Āpanno paṭibuddhova, sutto sujjhati so kathaṃ?</p>
              <p>527.</p>
              <p>Sutto āpajjatāpattiṃ, suttoyeva visujjhati;</p>
              <p>Paṭibuddhova āpanno, paṭibuddho visujjhati?</p>
              <p>528.</p>
              <p>Sagāraseyyakādiṃ ^a^M0.0355^ea^ tu, sutto āpajjate naro;</p>
              <p>Desento pana taṃ ñatvā, paṭibuddho visujjhati.</p>
              <p>529.</p>
              <p>Āpajjitvāna jagganto, tiṇavatthārake pana;</p>
              <p>Samathe tu sayantova, sutto vuṭṭhāti nāma so.</p>
              <p>530.</p>
              <p>Sagāraseyyakādiṃ tu, sutto āpajjate naro;</p>
              <p>Sayanto tiṇavatthāre, suttoyeva visujjhati.</p>
              <p>531.</p>
              <p>Āpajjitvā panāpattiṃ, jagganto pana kevalaṃ;</p>
              <p>Desento pana taṃ pacchā, paṭibuddho visujjhati.</p>
              <p>532.</p>
              <p>Āpajjitvā acittova, sacittova visujjhati;</p>
              <p>Āpajjitvā sacittova, acittova visujjhati.</p>
              <p>533.</p>
              <p>Āpajjitvā acittova, acittova visujjhati;</p>
              <p>Āpajjitvā sacittova, sacittova visujjhati.</p>
              <p>534.</p>
              <p>Acitto, cittakāpattiṃ, āpajjitvā tapodhano;</p>
              <p>Pacchā taṃ pana desento, sacittova visujjhati.</p>
              <p>535.</p>
              <p>Tathā sacittakāpattiṃ, āpajjitvā sacittako;</p>
              <p>Sayanto tiṇavatthāre, acittova visujjhati.</p>
              <p>536.</p>
              <p>Evamevaṃ amissetvā, pacchimaṃ tu padadvayaṃ;</p>
              <p>Ettha vuttānusārena, veditabbaṃ vibhāvinā.</p>
              <p>537.</p>
              <p>Āpajjati =14 ca kammena, akammena visujjhati;</p>
              <p>Āpajjati akammena, kammeneva visujjhati.</p>
              <p>538.</p>
              <p>Kammenāpajjatāpattiṃ, kammeneva visujjhati;</p>
              <p>Āpajjati akammena, akammena visujjhati.</p>
              <p>539.</p>
              <p>Accajaṃ pāpikaṃ diṭṭhiṃ, āpajjitvāna kammato;</p>
              <p>Desento pana taṃ pacchā, akammena visujjhati.</p>
              <p>540.</p>
              <p>Visaṭṭhiādikāpattiṃ ^a^M0.0356^ea^, āpajjitvā akammato;</p>
              <p>Parisujjhati kammena, parivāsādinā pana.</p>
              <p>541.</p>
              <p>Samanubhāsanaṃ bhikkhu, āpajjati ca kammato;</p>
              <p>Parivāsādinā pacchā, kammeneva visujjhati.</p>
              <p>542.</p>
              <p>Avasesaṃ panāpattiṃ, āpajjati akammato;</p>
              <p>Desento pana taṃ pacchā, akammeneva sujjhati.</p>
              <p>543.</p>
              <p>Sammukhāpattimāpanno, visujjhati asammukhā;</p>
              <p>Asammukhāpi āpanno, sammukhāva visujjhati.</p>
              <p>544.</p>
              <p>Sammukhāpattimāpanno, sammukhāva visujjhati;</p>
              <p>Asammukhāva āpanno, visujjhati asammukhā.</p>
              <p>545.</p>
              <p>Accajaṃ pāpakaṃ diṭṭhiṃ, āpanno saṅghasammukhe;</p>
              <p>Vuṭṭhānakāle saṅghena, kiñci kammaṃ na vijjati.</p>
              <p>546.</p>
              <p>Visaṭṭhiādikāpattiṃ, āpajjitvā asammukhā;</p>
              <p>Saṅghasammukhatoyeva, visujjhati na caññathā.</p>
              <p>547.</p>
              <p>Samanubhāsanaṃ saṅgha-sammukhāpajjate, puna;</p>
              <p>Saṅghassa sammukhāyeva, visujjhati, na caññathā.</p>
              <p>548.</p>
              <p>Musāvādādikaṃ sesaṃ, āpajjati asammukhā;</p>
              <p>Taṃ pacchā pana desento, visujjhati asammukhā.</p>
              <p>549.</p>
              <p>Ajānantova āpanno, jānantova visujjhati;</p>
              <p>Jānanto pana āpanno, ajānanto visujjhati.</p>
              <p>550.</p>
              <p>Ajānantova āpanno, ajānanto visujjhati;</p>
              <p>Jānanto pana āpanno, jānantova visujjhati.</p>
              <p>551.</p>
              <p>Acittakacatukkena =15, sadisaṃ sabbathā idaṃ;</p>
              <p>Ajānantacatukkanti, veditabbaṃ vibhāvinā.</p>
              <p>552.</p>
              <p>Āgantukova āpattiṃ, āpajjati, na cetaro;</p>
              <p>Āvāsikova āpattiṃ, āpajjati, na cetaro.</p>
              <p>553.</p>
              <p>Āgantuko ^a^M0.0357^ea^ tathāvāsi-kopi āpajjare ubho;</p>
              <p>Atthāpatti ca sesaṃ tu, ubho nāpajjare pana.</p>
              <p>554.</p>
              <p>Sachattupāhano ceva, sasīsaṃ pārutopi ca;</p>
              <p>Vihāraṃ pavisanto ca, vicarantopi tattha ca.</p>
              <p>555.</p>
              <p>Āgantukova āpattiṃ, āpajjati, na cetaro;</p>
              <p>Āvāsavattamāvāsī, akarontova dosavā.</p>
              <p>556.</p>
              <p>Na cevāgantuko, sesa-māpajjanti ubhopi ca;</p>
              <p>Asādhāraṇamāpattiṃ, nāpajjanti ubhopi ca.</p>
              <p>557.</p>
              <p>Vatthunānattatā atthi, natthi āpattinānatā;</p>
              <p>Atthi āpattinānattaṃ, natthi vatthussa nānatā.</p>
              <p>558.</p>
              <p>Vatthunānattatā ceva, atthi āpattinānatā;</p>
              <p>Nevatthi vatthunānattaṃ, no ca āpattinānatā.</p>
              <p>559.</p>
              <p>Pārājikacatukkassa, vatthunānattatā matā;</p>
              <p>Āpattinānatā natthi, sesāpattīsvayaṃ nayo.</p>
              <p>560.</p>
              <p>Samaṇo samaṇī kāya-saṃsaggaṃ tu karonti ce;</p>
              <p>Saṅghādiseso bhikkhussa, bhikkhuniyā parājayo.</p>
              <p>561.</p>
              <p>Evaṃ āpattinānattaṃ, natthi vatthussa nānatā;</p>
              <p>Kāyassa pana saṃsaggo, ubhinnaṃ vatthu hoti hi.</p>
              <p>562.</p>
              <p>Tatheva lasuṇassāpi, khādane bhikkhunī pana;</p>
              <p>Āpajjati hi pācittiṃ, bhikkhuno hoti dukkaṭaṃ.</p>
              <p>563.</p>
              <p>Pārājikānaṃ pana ce catunnaṃ;</p>
              <p>Saṅghādisesehi ca terasehi;</p>
              <p>Hoteva vatthussa ca nānabhāvo;</p>
              <p>Āpattiyā ceva hi nānabhāvo.</p>
              <p>564.</p>
              <p>Pārājikāni =16 ^a^M0.0358^ea^ cattāri, āpajjantānamekato;</p>
              <p>Bhikkhunīsamaṇānaṃ tu, ubhinnaṃ pana sabbaso.</p>
              <p>565.</p>
              <p>Vatthussa natthi nānattaṃ, natthi āpattinānatā;</p>
              <p>Visuṃ panāpajjantesu, ayameva vinicchayo.</p>
              <p>566.</p>
              <p>Atthi vatthusabhāgattaṃ, natthāpattisabhāgatā;</p>
              <p>Atthāpattisabhāgatā, natthi vatthusabhāgatā.</p>
              <p>567.</p>
              <p>Atthi vatthusabhāgattaṃ, atthāpattisabhāgatā;</p>
              <p>Natthi vatthusabhāgattaṃ, natthāpattisabhāgatā.</p>
              <p>568.</p>
              <p>Bhikkhūnaṃ bhikkhunīnañca, kāyasaṃsaggake sati;</p>
              <p>Atthi vatthusabhāgattaṃ, natthāpattisabhāgatā.</p>
              <p>569.</p>
              <p>Ādito pana bhikkhussa, catūsvantimavatthusu;</p>
              <p>Siyāpattisabhāgattaṃ, na ca vatthusabhāgatā.</p>
              <p>570.</p>
              <p>Bhikkhūnaṃ bhikkhunīnañca, catūsvanti mavatthusu;</p>
              <p>Atthi vatthusabhāgattaṃ, atthāpattisabhāgatā.</p>
              <p>571.</p>
              <p>Sādhāraṇāsu sabbāsu, āpattīsvapyayaṃ nayo;</p>
              <p>Asādhāraṇāsu nevatthi, vatthāpattisabhāgatā.</p>
              <p>572.</p>
              <p>Atthāpatti upajjhāye, neva saddhivihārike;</p>
              <p>Atthi saddhivihārasmiṃ, upajjhāye na vijjati.</p>
              <p>573.</p>
              <p>Atthāpatti upajjhāye, tathā saddhivihārike;</p>
              <p>Nevāpatti upajjhāye, neva saddhivihārike.</p>
              <p>574.</p>
              <p>Upajjhāyena kattabba-vattassākaraṇe pana;</p>
              <p>Upajjhāyo phuse vajjaṃ, na ca saddhivihāriko.</p>
              <p>575.</p>
              <p>Upajjhāyassa kattabba-vattassākaraṇe pana;</p>
              <p>Natthāpatti upajjhāye, atthi saddhivihārike.</p>
              <p>576.</p>
              <p>Sesaṃ panidha āpattiṃ, āpajjanti ubhopi ca;</p>
              <p>Asādhāraṇamāpattiṃ, nāpajjanti ubhopi ca.</p>
              <p>577.</p>
              <p>Ādiyanto ^a^M0.0359^ea^ garuṃ dosaṃ, payojento lahuṃ phuse;</p>
              <p>Ādiyanto lahuṃ dosaṃ, payojento garuṃ phuse.</p>
              <p>578.</p>
              <p>Ādiyanto =17 payojento, garukeyeva tiṭṭhati;</p>
              <p>Ādiyanto payojento, lahukeyeva tiṭṭhati.</p>
              <p>579.</p>
              <p>Pādaṃ vāpi tato uddhaṃ, ādiyanto garuṃ phuse;</p>
              <p>‘‘Gaṇhā’’ti ūnakaṃ pādaṃ, āṇāpento lahuṃ phuse.</p>
              <p>580.</p>
              <p>Eteneva upāyena, sesakampi padattayaṃ;</p>
              <p>Atthasambhavatoyeva, veditabbaṃ vibhāvinā.</p>
              <p>581.</p>
              <p>Kāleyeva panāpatti, no vikāle kathaṃ siyā?</p>
              <p>Vikāleyeva āpatti, na ca kāle kathaṃ siyā?</p>
              <p>582.</p>
              <p>Atthāpatti hi kāle ca, vikāle ca pakāsitā?</p>
              <p>Neva kāle vikāle ca, atthāpatti pakāsitā?</p>
              <p>583.</p>
              <p>Pavāretvāna bhuñjanto, kāle anatirittakaṃ;</p>
              <p>Kāle āpajjatāpattiṃ, na vikāleti dīpaye.</p>
              <p>584.</p>
              <p>Vikālabhojanāpattiṃ, vikāle na ca kālake;</p>
              <p>Sesaṃ kāle vikāle ca, āpajjati, na saṃsayo.</p>
              <p>585.</p>
              <p>Asādhāraṇamāpattiṃ, bhikkhunīnaṃ vasā pana;</p>
              <p>Nevāpajjati kālepi, no vikālepi sabbadā.</p>
              <p>586.</p>
              <p>Kiṃ paṭiggahitaṃ kāle, no vikāle tu kappati?</p>
              <p>Vikāle kiñca no kāle, gahitaṃ pana kappati?</p>
              <p>587.</p>
              <p>Kāle ceva vikāle ca, kiṃ nāma vada kappati?</p>
              <p>Neva kāle ca kiṃ nāma, no vikāle ca kappati?</p>
              <p>588.</p>
              <p>Āmisaṃ tu purebhattaṃ, paṭiggahitakaṃ pana;</p>
              <p>Kāleyeva tu bhikkhūnaṃ, no vikāle tu kappati.</p>
              <p>589.</p>
              <p>Pānakaṃ tu vikālasmiṃ, paṭiggahitakaṃ pana;</p>
              <p>Vikāleyeva kāle ca, aparajju na kappati.</p>
              <p>590.</p>
              <p>Sattāhakālikañceva ^a^M0.0360^ea^, catutthaṃ yāvajīvikaṃ;</p>
              <p>Kāle ceva vikāle ca, kappatīti viniddise.</p>
              <p>591.</p>
              <p>Attano attano kāla-matītaṃ kālikattayaṃ;</p>
              <p>Maṃsaṃ akappiyañceva, tathā uggahitampi ca.</p>
              <p>592.</p>
              <p>Kuladūsanakammādiṃ =18, katvā uppannabhojanaṃ;</p>
              <p>Kāle ceva vikāle ca, na ca kappati bhikkhuno.</p>
              <p>593.</p>
              <p>Paccantimesu desesu, āpajjati na majjhime;</p>
              <p>Majjhime pana desasmiṃ, na ca paccantimesu hi.</p>
              <p>594.</p>
              <p>Paccantimesu desesu, āpajjati ca majjhime;</p>
              <p>Paccantimesu desesu, nāpajjati na majjhime.</p>
              <p>595.</p>
              <p>Sīmaṃ samudde bandhanto, bhikkhu paccantimesu hi;</p>
              <p>Āpajjati panāpattiṃ, na cāpajjati majjhime.</p>
              <p>596.</p>
              <p>Gaṇena pañcavaggena, karonto upasampadaṃ;</p>
              <p>Cammattharaṇaṃ dhuvanhānaṃ, saguṇaṅguṇupāhanaṃ.</p>
              <p>597.</p>
              <p>Dhārento majjhime vajjaṃ, phuse paccantimesu no;</p>
              <p>Avasesaṃ panāpattiṃ, āpajjatūbhayatthapi.</p>
              <p>598.</p>
              <p>Asādhāraṇaāpattiṃ, bhikkhunīnaṃ vasā pana;</p>
              <p>Paccantimesu vā bhikkhu, nāpajjati na majjhime.</p>
              <p>599.</p>
              <p>Paccantimesu desesu, kappate na ca majjhime;</p>
              <p>Kappate, majjhime dese, no ca paccantimesu hi.</p>
              <p>600.</p>
              <p>Paccantimesu desesu, kappate, majjhimepi kiṃ?</p>
              <p>Paccantimesu cevāpi, kiṃ na kappati majjhime?</p>
              <p>601.</p>
              <p>Paccantimesu desesu, vuttaṃ vatthu catubbidhaṃ;</p>
              <p>Niddise kappatī ceva, na ca kappati majjhime.</p>
              <p>602.</p>
              <p>‘‘Idaṃ ^a^M0.0361^ea^ catubbidhaṃ vatthu, desasmiṃ pana majjhime;</p>
              <p>Na kappatī’’ti vuttañhi, ‘‘majjhimeyeva kappati’’.</p>
              <p>603.</p>
              <p>Paccantimesu desesu, evaṃ vuttaṃ na kappati;</p>
              <p>Pañcaloṇādikaṃ sesaṃ, ubhayatthapi kappati.</p>
              <p>604.</p>
              <p>Akappiyanti yaṃ nāma, paṭikkhittaṃ mahesinā;</p>
              <p>Ubhayatthapi taṃ sabbaṃ, na ca kappati bhikkhuno.</p>
              <p>605.</p>
              <p>Anto āpajjatāpattiṃ, āpajjati ca, no bahi;</p>
              <p>Bahi āpajjatāpattiṃ, na ca anto kudācanaṃ.</p>
              <p>606.</p>
              <p>Āpajjati =19 pananto ca, bahi cevubhayatthapi;</p>
              <p>Neva anto ca āpattiṃ, āpajjati ca, no bahi.</p>
              <p>607.</p>
              <p>Anupakhajjaseyyādiṃ, antoyeva ca, no bahi;</p>
              <p>Saṅghikaṃ pana mañcādiṃ, ajjhokāse tu kiñcipi.</p>
              <p>608.</p>
              <p>Nikkhipitvāna gacchanto, no anto, bahiyeva ca;</p>
              <p>Sesamāpajjatāpattiṃ, anto ceva tathā bahi.</p>
              <p>609.</p>
              <p>Asādhāraṇamāpattiṃ, bhikkhunīnaṃ vasā pana;</p>
              <p>Nevāpajjati antopi, na bahiddhāpi sabbathā.</p>
              <p>610.</p>
              <p>Gāme āpajjatāpattiṃ, no araññe kathaṃ vada?</p>
              <p>Āpajjati araññasmiṃ, na ca gāme kathaṃ vada?</p>
              <p>611.</p>
              <p>Āpajjati ca gāmepi, araññepi kathaṃ vada?</p>
              <p>Nevāpajjati gāmepi, no araññe kathaṃ vada?</p>
              <p>612.</p>
              <p>Antaragharasaṃyuttā, sekkhapaññattiyo pana;</p>
              <p>Āpajjati hi taṃ bhikkhu, gāmasmiṃ, no araññake.</p>
              <p>613.</p>
              <p>Agaṇā aruṇaṃ nāma, uṭṭhāpentī ca bhikkhunī;</p>
              <p>Āpajjati panāpattiṃ, araññe, no ca gāmake.</p>
              <p>614.</p>
              <p>Musāvādādimāpattiṃ ^a^M0.0362^ea^, āpajjatūbhayatthapi;</p>
              <p>Asādhāraṇamāpattiṃ, āpajjati na katthaci.</p>
              <p>615.</p>
              <p>Āpajjati gilānova, nāgilāno kudācanaṃ;</p>
              <p>Agilānova āpattiṃ, phuse, no ca gilānako.</p>
              <p>616.</p>
              <p>Agilāno gilāno ca, āpajjanti ubhopi ca;</p>
              <p>Nāpajjanti gilāno ca, agilāno ubhopi ca.</p>
              <p>617.</p>
              <p>Bhesajjena panaññena, atthe sati ca yo pana;</p>
              <p>Viññāpeti tadaññaṃ so, āpajjati akallako.</p>
              <p>618.</p>
              <p>Na bhesajjena atthepi, bhesajjaṃ viññāpeti ce;</p>
              <p>Āpajjatāgilānova, āpattiṃ lolamānaso.</p>
              <p>619.</p>
              <p>Musāvādādikaṃ sesaṃ, āpajjanti ubhopi ca;</p>
              <p>Asādhāraṇamāpattiṃ, nāpajjanti ubhopi ca.</p>
              <p>Catukkakathā.</p>
              <p>620.</p>
              <p>Pañca =20 āpattiyo honti, musāvādassa kāraṇā;</p>
              <p>Pārājikaṃ garuṃthulla-ccayaṃ pācitti dukkaṭaṃ.</p>
              <p>621.</p>
              <p>Ānisaṃsā panuddiṭṭhā, pañceva kathinatthare;</p>
              <p>Anāmantāsamādāna-caraṇaṃ gaṇabhojanaṃ.</p>
              <p>622.</p>
              <p>Yo tattha cīvaruppādo, so ca nesaṃ bhavissati;</p>
              <p>Cīvaraṃ yāvadatthañca, gahetumpi ca vaṭṭati.</p>
              <p>623.</p>
              <p>Telaṃ pañcavidhaṃ vuttaṃ, nippapañcena satthunā;</p>
              <p>Vasā madhukaeraṇḍa-tilasāsapasambhavaṃ.</p>
              <p>624.</p>
              <p>Acchamacchavasā ceva, susukā sūkarassa ca;</p>
              <p>Gadrabhassa vasā ceti, vasā pañcavidhā matā.</p>
              <p>625.</p>
              <p>Mūlakhandhaggabījāni ^a^M0.0363^ea^, phaḷubījañca paṇḍito;</p>
              <p>Pañcamaṃ bījabījanti, pañca bījāni dīpaye.</p>
              <p>626.</p>
              <p>Phalaṃ samaṇakappehi, paribhuñjeyya pañcahi;</p>
              <p>Aggisatthanakhakkantaṃ, abījubbaṭṭabījakaṃ.</p>
              <p>627.</p>
              <p>Paṇṇuṇṇatiṇacoḷānaṃ, vākassa ca vasenidha;</p>
              <p>Bhisiyo bhāsitā pañca, muninā mohanāsinā.</p>
              <p>628.</p>
              <p>Pavāraṇāpi pañceva, odanādīhi pañcahi;</p>
              <p>Paṭiggāhāpi pañceva, kāyādigahaṇena ca.</p>
              <p>629.</p>
              <p>Pañcānisaṃsā vinayaññukasmiṃ;</p>
              <p>Mahesinā kāruṇikena vuttā;</p>
              <p>Surakkhitaṃ hoti sakañca sīlaṃ;</p>
              <p>Kukkuccamaññassa nirākaroti.</p>
              <p>630.</p>
              <p>Visārado bhāsati saṅghamajjhe;</p>
              <p>Sukhena niggaṇhati veribhikkhū;</p>
              <p>Dhammassa ceva ṭhitiyā pavatto;</p>
              <p>Tasmādaraṃ tattha kareyya dhīro.</p>
              <p>Pañcakakathā.</p>
              <p>631.</p>
              <p>Chavacchedanakā =21 vuttā, chaḷabhiññena tādinā;</p>
              <p>Mañcapīṭhamatikkanta-pamāṇañca nisīdanaṃ.</p>
              <p>632.</p>
              <p>Tathā kaṇḍupaṭicchādī, vassasāṭikacīvaraṃ;</p>
              <p>Cīvaraṃ sugatassāpi, cīvarena pamāṇakaṃ.</p>
              <p>633.</p>
              <p>Chahākārehi āpattiṃ, āpajjati na aññathā;</p>
              <p>Alajjitāya aññāṇa-kukkuccehi tatheva ca.</p>
              <p>634.</p>
              <p>Viparitāya saññāya, kappiyepi akappiye;</p>
              <p>Satisammosato ceva, āpajjati, na saṃsayo.</p>
              <p>635.</p>
              <p>Chahi ^a^M0.0364^ea^ aṅgehi yuttena;</p>
              <p>Upasampādanā pana;</p>
              <p>Kātabbā, nissayo ceva;</p>
              <p>Dātabbo, sāmaṇerako.</p>
              <p>636.</p>
              <p>Bhikkhunāpaṭṭhapetabbo, satataṃ dhammacakkhunā;</p>
              <p>Āpattiṃ pana jānāti, anāpattiṃ garuṃ lahuṃ.</p>
              <p>637.</p>
              <p>Pātimokkhāni vitthārā, ubhayāni panassa hi;</p>
              <p>Svāgatāni bhavanteva, suvibhattāni atthato.</p>
              <p>638.</p>
              <p>Anubyañjanaso ceva, suttaso suvinicchitā;</p>
              <p>Dasavassopi vā hotitirekadasavassiko.</p>
              <p>Chakkakathā.</p>
              <p>639.</p>
              <p>Satta sāmīciyo vuttā, satteva samathāpi ca;</p>
              <p>Paññattāpattiyo satta, sattabojjhaṅgadassinā.</p>
              <p>Sattakakathā.</p>
              <p>640.</p>
              <p>Kulāni idha dūseti, ākārehi panaṭṭhahi;</p>
              <p>Pupphena ca phalenāpi, cuṇṇenapi ca dūsako.</p>
              <p>641.</p>
              <p>Mattikādantakaṭṭhehi, veḷuyā vejjikāyapi;</p>
              <p>Jaṅghapesanikenāpi, ājīvasseva kāraṇā.</p>
              <p>642.</p>
              <p>Aṭṭhevānatirittāpi ^a^V0.0322^ea^, atirittāpi aṭṭha ca;</p>
              <p>Akappiyakataṃ cevāgahituccāritampi ca.</p>
              <p>643.</p>
              <p>Kataṃ ahatthapāsepi, na ca bhuttāvinā kataṃ;</p>
              <p>Pavāritena yañceva, kataṃ bhuttāvināpi ca.</p>
              <p>644.</p>
              <p>Āsanā ^a^M0.0365^ea^ vuṭṭhitenāpi, atirittakatampi ca;</p>
              <p>Avuttamalametanti, na gilānātirittakaṃ.</p>
              <p>645.</p>
              <p>Ime aṭṭheva niddiṭṭhā, ñeyyā anatirittakā;</p>
              <p>Atirittā panetesaṃ, paṭikkhepena dīpitā.</p>
              <p>646.</p>
              <p>Sahapubbapayogesu, dukkaṭaṃ ñātañattisu;</p>
              <p>Durūpaciṇṇe āmāse, dukkaṭaṃ paṭisāvane.</p>
              <p>647.</p>
              <p>Aṭṭhamaṃ pana niddiṭṭhaṃ, tathā vinayadukkaṭaṃ;</p>
              <p>Iti aṭṭhavidhaṃ hoti, sabbameva ca dukkaṭaṃ.</p>
              <p>648.</p>
              <p>Ehibhikkhūpasampadā, saraṇagamanena ca;</p>
              <p>Pañhābyākaraṇovādā, garudhammapaṭiggaho.</p>
              <p>649.</p>
              <p>Tathā ñatticatutthena, kammenevaṭṭhavācikā;</p>
              <p>Dūtena bhikkhunīnanti, aṭṭheva upasampadā.</p>
              <p>650.</p>
              <p>Asaddhammā panaṭṭheva, niddiṭṭhā suddhadiṭṭhinā;</p>
              <p>Aṭṭhevuposathaṅgāni, veditabbāni viññunā.</p>
              <p>651.</p>
              <p>Sakkāro ca asakkāro;</p>
              <p>Lābhālābho yasāyaso;</p>
              <p>Pāpicchā pāpamittattaṃ;</p>
              <p>Asaddhammā panaṭṭhime.</p>
              <p>652.</p>
              <p>Pāṇaṃ na hane, na cādinnamādiye;</p>
              <p>Musā na bhāse, na ca majjapo siyā;</p>
              <p>Abrahmacariyā virameyya methunā;</p>
              <p>Rattiṃ na bhuñjeyya vikālabhojanaṃ.</p>
              <p>653.</p>
              <p>Mālaṃ ^a^M0.0366^ea^ na dhāre, na ca gandhamācare;</p>
              <p>Mañce chamāyaṃva sayetha santhate;</p>
              <p>Etañhi ^a^V0.0323^ea^ aṭṭhaṅgikamāhuposathaṃ;</p>
              <p>Buddhena dukkhantagunā pakāsitaṃ.</p>
              <p>654.</p>
              <p>Aṭṭheva pana pānāni, niddiṭṭhāni mahesinā;</p>
              <p>Bhikkhu aṭṭhaṅgasaṃyutto, bhikkhunovādamarahati.</p>
              <p>Aṭṭhakakathā.</p>
              <p>655.</p>
              <p>Bhojanāni paṇītāni, nava vuttāni satthunā;</p>
              <p>Dukkaṭaṃ pana niddiṭṭhaṃ, nava maṃsāni khādato.</p>
              <p>656.</p>
              <p>Pātimokkhassa uddesā, naveva paridīpitā;</p>
              <p>Uposathā navevettha, saṅgho navahi bhijjati.</p>
              <p>Navakakathā.</p>
              <p>657.</p>
              <p>Dasa akkosavatthūni, dasa sikkhāpadāni ca;</p>
              <p>Akappiyāni maṃsāni, dasa sukkāni ve dasa.</p>
              <p>658.</p>
              <p>Jāti nāmañca gottañca, kammaṃ sippañca rogatā;</p>
              <p>Liṅgāpatti kilesā ca, akkosena daseva hi.</p>
              <p>659.</p>
              <p>Dasa ādīnavā rañño, antepurappavesane;</p>
              <p>Dasākārehi saṅghādi-seso channoti dīpito.</p>
              <p>660.</p>
              <p>Dasa kammapathā puññā, apuññāpi tathā dasa;</p>
              <p>Daseva dānavatthūni, daseva ratanāni ca.</p>
              <p>661.</p>
              <p>Annaṃ pānañca vatthañca, mālā gandhavilepanaṃ;</p>
              <p>Yānañca seyyāvasathaṃ, padīpeyyantime dasa.</p>
              <p>662.</p>
              <p>Avandiyā munindena, dīpitā dasa puggalā;</p>
              <p>Daseva paṃsukūlāni, dasa cīvaradhāraṇā.</p>
              <p>663.</p>
              <p>Sosānikaṃ ^a^M0.0367^ea^ pāpaṇikaṃ, tathā undūrakhāyitaṃ;</p>
              <p>Gokhāyitagginā daḍḍhaṃ, ajikūpacikakhāyitaṃ.</p>
              <p>664.</p>
              <p>Thūpacīvarikañceva, tatheva abhisekiyaṃ;</p>
              <p>Gatapacchāgatañceti, dasadhā paṃsukūlikaṃ.</p>
              <p>665.</p>
              <p>Sabbanīlādayo ^a^V0.0324^ea^ vuttā, dasa cīvaradhāraṇā;</p>
              <p>Cīvarāni navevettha, saddhiṃ saṃkaccikāya ca.</p>
              <p>Dasakakathā.</p>
              <p>666.</p>
              <p>Ekādasa panābhabbā, puggalā paṇḍakādayo;</p>
              <p>Hontevānupasampannā, upasampāditāpi ca.</p>
              <p>667.</p>
              <p>Pattā akappiyā vuttā, ekādasa bhavanti hi;</p>
              <p>Dārujena ca pattena, daseva ratanubbhavā.</p>
              <p>668.</p>
              <p>Ekādasa tathā honti, pādukāpi akappiyā;</p>
              <p>Ekādaseva sīmāyo, asīmāti pakāsitā.</p>
              <p>669.</p>
              <p>Atikhuddātimahantā, khaṇḍacchāyānimittakā;</p>
              <p>Animittā, bahiṭṭhena, sammatā, nadiyaṃ tathā.</p>
              <p>670.</p>
              <p>Jātassare, samudde vā, sambhinnajjhotthaṭāpi ca;</p>
              <p>Sīmāyapi asīmāyo, ekādasa imā siyuṃ.</p>
              <p>671.</p>
              <p>Ekādaseva pathavī, kappiyā ca akappiyā;</p>
              <p>Gaṇṭhikā kappiyā vuttā, ekādasa ca vīdhakā.</p>
              <p>672.</p>
              <p>Ekādasavidhaṃ vuttaṃ, adhiṭṭhātabbacīvaraṃ;</p>
              <p>Ticīvaraṃ tathā kaṇḍu-paṭicchādī, nisīdanaṃ.</p>
              <p>673.</p>
              <p>Paccattharaṇaṃ, vassika-sāṭikā, mukhapuñchanaṃ;</p>
              <p>Dakasāṭi, parikkhāra-coḷaṃ, saṃkaccikāpi ca.</p>
              <p>674.</p>
              <p>Yāvatatiyakā ^a^M0.0368^ea^ sabbe, ekādasa pakāsitā;</p>
              <p>Ariṭṭho, caṇḍakāḷī ca, ukkhittassānuvattikā.</p>
              <p>675.</p>
              <p>Aṭṭha saṅghādisesesu, ubhinnaṃ tu vasā pana;</p>
              <p>Ekādasa ime yāva-tatiyāti pakāsitā.</p>
              <p>676.</p>
              <p>Nissayassa dasekāva, paṭippassaddhiyo pana;</p>
              <p>Chadhācariyato vuttā, upajjhāyā tu pañcadhā.</p>
              <p>Ekādasakakathā.</p>
              <p>677.</p>
              <p>Teraseva ^a^V0.0325^ea^ dhutaṅgāni, paramāni ca cuddasa;</p>
              <p>Soḷaseva tu ‘‘jāna’’nti, paññattāni mahesinā.</p>
              <p>678.</p>
              <p>Sauttaraṃ vinayavinicchayaṃ tu yo;</p>
              <p>Anuttaraṃ sakalamapīdha jānati;</p>
              <p>Mahattare vinayanaye anuttare;</p>
              <p>Niruttaro bhavati hi so, na saṃsayo.</p>
              <p>Ekuttaranayo samatto.</p>
            </h4>
          </h3>
        </h2>
        <h2>
          <h2n>Sedamocanakathā</h2n>
          <h3>
            <h3n />
            <h4>
              <h4n />
              <p>679.</p>
              <p>Ito paraṃ pavakkhāmi, bhikkhūnaṃ suṇataṃ puna;</p>
              <p>Sedamocanagāthāyo, paṭubhāvakarā varā.</p>
              <p>680.</p>
              <p>Ubbhakkhakaṃ vivajjetvā, adhonābhiṃ vivajjiya;</p>
              <p>Paṭicca methunaṃ dhammaṃ, kathaṃ pārājiko siyā?</p>
              <p>681.</p>
              <p>Kabandhasattakāyassa, ure hoti mukhaṃ sace;</p>
              <p>Mukhena methunaṃ dhammaṃ, katvā pārājiko bhave.</p>
              <p>682.</p>
              <p>Suññe nissattake dīpe, eko bhikkhu sace vase;</p>
              <p>Methunapaccayā tassa, kathaṃ pārājiko siyā?</p>
              <p>683.</p>
              <p>Lambī ^a^M0.0369^ea^ vā mudupiṭṭhī vā, vaccamagge mukhepi vā;</p>
              <p>Aṅgajātaṃ pavesento, sake pārājiko bhave.</p>
              <p>684.</p>
              <p>Sayaṃ nādiyate kiñci, parañca na samādape;</p>
              <p>Saṃvidhānañca nevatthi, kathaṃ pārājiko siyā?</p>
              <p>685.</p>
              <p>Suṅkaghāte atikkante, nādiyanto parassa tu;</p>
              <p>Āṇattiñca vināyeva, hoti pārājiko yati.</p>
              <p>686.</p>
              <p>Haranto garukaṃ bhaṇḍaṃ, theyyacittena puggalo;</p>
              <p>Parassa tu parikkhāraṃ, na ca pārājiko kathaṃ?</p>
              <p>687.</p>
              <p>Tiracchānagatānaṃ ^a^V0.0326^ea^ tu, puggalo garubhaṇḍakaṃ;</p>
              <p>Gaṇhanto theyyacittena, na ca pārājiko siyā.</p>
              <p>688.</p>
              <p>Attano santakaṃ datvā, bhikkhu pārājiko kathaṃ?</p>
              <p>‘‘Maratū’’ti asappāya-bhojanaṃ deti ce cuto.</p>
              <p>689.</p>
              <p>Pitari pitusaññī ca, mātusaññī ca mātari;</p>
              <p>Hantvānantariyaṃ kammaṃ, na phuseyya kathaṃ naro?</p>
              <p>690.</p>
              <p>Tiracchānagatā mātā, tiracchānagato pitā;</p>
              <p>Tasmānantariyaṃ natthi, māritesu ubhosupi.</p>
              <p>691.</p>
              <p>Anādiyanto garukaṃ, parañca na samādape;</p>
              <p>Gacchaṃ ṭhito nisinno vā, kathaṃ pārājiko bhaṇa?</p>
              <p>692.</p>
              <p>Manussuttarike dhamme, katvāna katikaṃ tato;</p>
              <p>Sambhāvanādhippāyo so, atikkamati ce cuto.</p>
              <p>693.</p>
              <p>Saṅghādisesā cattāro, bhaveyyuṃ ekavatthukā;</p>
              <p>Kathaṃ? Kathehi me puṭṭho, vinaye ce visārado.</p>
              <p>694.</p>
              <p>Sañcarittañca duṭṭhullaṃ, saṃsaggaṃ attakāmataṃ;</p>
              <p>Itthiyā paṭipajjanto, phuseyya caturo ime.</p>
              <p>695.</p>
              <p>Saṅghādisesamāpanno, chādetvā suciraṃ pana;</p>
              <p>Acaritvā yathāvuttaṃ, vattaṃ so vuṭṭhito kathaṃ?</p>
              <p>696.</p>
              <p>Sukkavissaṭṭhimāpanno ^a^M0.0370^ea^, bhikkhubhāve ṭhito pana;</p>
              <p>Parivatte tu liṅgasmiṃ, natthi saṅghādisesatā.</p>
              <p>697.</p>
              <p>Kuddho ārādhako hoti;</p>
              <p>Kuddho hoti ca nindito;</p>
              <p>Atha ko nāma so dhammo;</p>
              <p>Yena kuddho pasaṃsito?</p>
              <p>698.</p>
              <p>Vaṇṇasmiṃ bhaññamāne yo, titthiyānaṃ tu kujjhati;</p>
              <p>Ārādhako, sambuddhassa, yadi kujjhati nindito.</p>
              <p>699.</p>
              <p>Atthaṅgate tu sūriye, bhojanaṃ bhikkhu bhuñjati;</p>
              <p>Na khittacittonummatto, nirāpatti kathaṃ bhave?</p>
              <p>700.</p>
              <p>Yo ^a^V0.0327^ea^ ca romanthayitvāna, rattiṃ ghasati bhojanaṃ;</p>
              <p>Natthi tassa panāpatti, vikālabhojanena hi.</p>
              <p>701.</p>
              <p>Atthaṅgate ca sūriye, gahetvā bhikkhu bhojanaṃ;</p>
              <p>Sace bhuñjeyya āpatti, anāpatti kathaṃ bhave?</p>
              <p>702.</p>
              <p>Vikāluttarakuruṃ gantvā, tattha laddhāna bhojanaṃ;</p>
              <p>Āgantvā idha kālena, natthi āpatti bhuñjato.</p>
              <p>703.</p>
              <p>Gāme vā yadi vāraññe, yaṃ paresaṃ mamāyitaṃ;</p>
              <p>Na harantova taṃ theyyā, kathaṃ pārājiko siyā?</p>
              <p>704.</p>
              <p>Theyyasaṃvāsako nāma, liṅgasaṃvāsathenako;</p>
              <p>Parabhaṇḍaṃ agaṇhanto, hoti esa parājito.</p>
              <p>705.</p>
              <p>Nārī rūpavatī bālā, bhikkhu rattena cetasā;</p>
              <p>Methunaṃ tāya katvāpi, so na pārājiko kathaṃ?</p>
              <p>706.</p>
              <p>Bhikkhu rūpavatiṃ nāriṃ, supinantena passati;</p>
              <p>Tāya methunasaṃyoge, katepi na vinassati.</p>
              <p>707.</p>
              <p>Ekissā ^a^M0.0371^ea^ dve siyuṃ puttā, jātā idha panitthiyā;</p>
              <p>Dvinnaṃ mātā pitā sāva, kathaṃ hoti bhaṇāhi me?</p>
              <p>708.</p>
              <p>Ubhatobyañjanā itthī, gabbhaṃ gaṇhāti attanā;</p>
              <p>Gaṇhāpeti paraṃ gabbhaṃ, tasmā mātā pitā ca sā.</p>
              <p>709.</p>
              <p>Purisena sahāgāre, raho vasati bhikkhunī;</p>
              <p>Parāmasati tassaṅgaṃ, anāpatti kathaṃ siyā?</p>
              <p>710.</p>
              <p>Sahāgārikaseyyañca, sabbañca paṭijagganaṃ;</p>
              <p>Dārakassa ca mātā hi, kātuṃ labhati bhikkhunī.</p>
              <p>711.</p>
              <p>Ko ca bhikkhūhi sikkhāsu, asādhāraṇataṃ gato;</p>
              <p>Na pārivāsiko brūhi, na ukkhittādikopi ca?</p>
              <p>712.</p>
              <p>Gahetuṃ khurabhaṇḍaṃ tu, sace nhāpitapubbako;</p>
              <p>Na so labhati aññesaṃ, kappatīti ca niddise.</p>
              <p>713.</p>
              <p>Katheti kusalaṃ dhammaṃ, paramaṃ atthasaṃhitaṃ;</p>
              <p>Katamo puggalo brūhi, na mato na ca jīvati?</p>
              <p>714.</p>
              <p>Katheti ^a^V0.0328^ea^ kusalaṃ dhammaṃ, paramaṃ atthasaṃhitaṃ;</p>
              <p>Hoti nimmitabuddho so, na mato na ca jīvati.</p>
              <p>715.</p>
              <p>Saṃyācikaṃ karontassa, kuṭiṃ desitavatthukaṃ;</p>
              <p>Pamāṇikamanārambhaṃ, āpatti saparikkamaṃ.</p>
              <p>716.</p>
              <p>Naro karoti ce kuṭiṃ, sa sabbamattikāmayaṃ;</p>
              <p>Na muccateva vajjato, jinena vuttato tato.</p>
              <p>717.</p>
              <p>Saṃyācikāya bhikkhussa, anāpatti kathaṃ siyā;</p>
              <p>Sabbalakkhaṇahīnaṃ tu, karontassa kuṭiṃ pana?</p>
              <p>718.</p>
              <p>Saṃyācikaṃ karontassa, tiṇacchadanakaṃ kuṭiṃ;</p>
              <p>Bhikkhuno jinacandena, anāpatti pakāsitā.</p>
              <p>719.</p>
              <p>Na ^a^M0.0372^ea^ kāyikaṃ kañci payogamācare;</p>
              <p>Na kiñci vācāya paraṃ bhaṇeyya;</p>
              <p>Phuse garuṃ antimavatthuhetukaṃ;</p>
              <p>Visārado ce vinaye bhaṇāhi tvaṃ?</p>
              <p>720.</p>
              <p>Parassā pana yā vajjaṃ, paṭicchādeti bhikkhunī;</p>
              <p>Ayaṃ pārājikāpattiṃ, tannimittaṃ garuṃ phuse.</p>
              <p>721.</p>
              <p>Na kāyikaṃ kiñcipi pāpamācare;</p>
              <p>Na kiñci vācāya careyya pāpakaṃ;</p>
              <p>Sunāsitoyeva ca nāsito siyā;</p>
              <p>Kathaṃ tuvaṃ brūhi mayāsi pucchito?</p>
              <p>722.</p>
              <p>Abhabbā pana ye vuttā, puggalā paṇḍakādayo;</p>
              <p>Ekādasa munindena, nāsitā te sunāsitā.</p>
              <p>723.</p>
              <p>Anuggiraṃ giraṃ kiñci, subhaṃ vā yadi vāsubhaṃ;</p>
              <p>Phuse vācasikaṃ vajjaṃ, kathaṃ me pucchito bhaṇa?</p>
              <p>724.</p>
              <p>Santimeva panāpattiṃ, bhikkhu nāvikareyya yo;</p>
              <p>Sampajānamusāvāde, dukkaṭaṃ tassa vaṇṇitaṃ.</p>
              <p>725.</p>
              <p>Ekatoupasampannā, ubho tāsaṃ tu hatthato;</p>
              <p>Cīvaraṃ gaṇhato honti, nānāāpattiyo kathaṃ?</p>
              <p>726.</p>
              <p>Ekatoupasampannā ^a^V0.0329^ea^, bhikkhūnaṃ tu vasena yā;</p>
              <p>Cīvaraṃ hatthato tassā, pācitti paṭigaṇhato.</p>
              <p>727.</p>
              <p>Ekatoupasampannā, bhikkhunīnaṃ vasena yā;</p>
              <p>Cīvaraṃ hatthato tassā, dukkaṭaṃ paṭigaṇhato.</p>
              <p>728.</p>
              <p>Saṃvidhāya ca cattāro, garuṃ theniṃsu bhaṇḍakaṃ;</p>
              <p>Thero thullaccayaṃ tesu, patto, sesā parājayaṃ.</p>
              <p>729.</p>
              <p>Kathaṃ ^a^M0.0373^ea^? Chamāsakaṃ bhaṇḍaṃ, tattha sāhatthikā tayo;</p>
              <p>Haṭā therena māsā tu, tayo āṇattiyāpi ca.</p>
              <p>730.</p>
              <p>Tīhi sāhatthikokeko;</p>
              <p>Pañca āṇattiyā haṭā;</p>
              <p>Tasmā thullaccayaṃ thero;</p>
              <p>Patto, sesā parājayaṃ.</p>
              <p>731.</p>
              <p>Bahiddhā gehato bhikkhu, itthī gabbhantaraṃ gatā;</p>
              <p>Chiddaṃ gehassa no atthi, methunapaccayā cuto.</p>
              <p>732.</p>
              <p>Antodussakuṭiṭṭhena, mātugāmena methunaṃ;</p>
              <p>Santhatādivaseneva, katvā hoti parājito.</p>
              <p>733.</p>
              <p>Sappiādiṃ tu bhesajjaṃ, gahetvā sāmameva taṃ;</p>
              <p>Avītivatte sattāhe, kathaṃ āpatti sevato?</p>
              <p>734.</p>
              <p>Parivattitaliṅgassa, bhikkhuno itarāya vā;</p>
              <p>Avītivatte sattāhe, hoti āpatti sevato.</p>
              <p>735.</p>
              <p>Nissaggiyena pācitti, suddhapācittiyampi ca;</p>
              <p>Ekatova kathaṃ bhikkhu, āpajjeyya bhaṇāhi me?</p>
              <p>736.</p>
              <p>Saṅghe pariṇataṃ lābhaṃ, attano ca parassa ca;</p>
              <p>Ekato pariṇāmento, payogena dvayaṃ phuse.</p>
              <p>737.</p>
              <p>Bhikkhū samāgamma samaggasaññā;</p>
              <p>Sabbe kareyyuṃ pana saṅghakammaṃ;</p>
              <p>Bhikkhuṭṭhito dvādasayojanasmiṃ;</p>
              <p>Kathaṃ kataṃ kuppati vaggahetu?</p>
              <p>738.</p>
              <p>Atthi ^a^V0.0330^ea^ sace pana bhikkhu nisinno;</p>
              <p>Dvādasayojanike nagare tu;</p>
              <p>Tattha kataṃ pana kammamakammaṃ;</p>
              <p>Natthi vihāragatā yadi sīmā.</p>
              <p>739.</p>
              <p>Saṅghāṭi ^a^M0.0374^ea^ pārutā kāye, nivatthontaravāsako;</p>
              <p>Nissaggiyāni sabbāni, kathaṃ honti kathehi me?</p>
              <p>740.</p>
              <p>Kaṇṇaṃ gahetvā tattheva, kaddamaṃ yadi dhovati;</p>
              <p>Bhikkhunī kāyaṅgāneva, tāni nissaggiyāni hi.</p>
              <p>741.</p>
              <p>Purisaṃ apitaraṃ hantvā, itthiṃ hantvā amātaraṃ;</p>
              <p>Ānantariyakaṃ kammaṃ, āpajjati kathaṃ naro?</p>
              <p>742.</p>
              <p>Parivatte tu liṅgasmiṃ, pitaraṃ itthitaṃ gataṃ;</p>
              <p>Mātaraṃ purisattaṃ tu, gataṃ hantvā garuṃ phuse.</p>
              <p>743.</p>
              <p>Mātaraṃ pana māretvā, māretvā pitarampi ca;</p>
              <p>Ānantariyakaṃ kammaṃ, nāpajjeyya kathaṃ naro?</p>
              <p>744.</p>
              <p>Tiracchānagatā mātā, tiracchānagato pitā;</p>
              <p>Mātaraṃ pitaraṃ hantvā, nānantariyakaṃ phuse.</p>
              <p>745.</p>
              <p>Codetvā sammukhībhūtaṃ, saṅgho kammaṃ kareyya ce;</p>
              <p>Kathaṃ kammaṃ akammaṃ taṃ, saṅgho sāpattiko siyā?</p>
              <p>746.</p>
              <p>Vuttaṃ tu paṇḍakādīnaṃ, sandhāya upasampadaṃ;</p>
              <p>Anāpattissa kammaṃ tu, sandhāyāti ^b^kurundiyaṃ^eb^.</p>
              <p>747.</p>
              <p>Kappabindukataṃ rattaṃ, cīvaraṃ tu adhiṭṭhitaṃ;</p>
              <p>Kathamassa siyāpatti, sevamānassa dukkaṭaṃ?</p>
              <p>748.</p>
              <p>Sakaṃ anissajitvāna, yo nissaggiyacīvaraṃ;</p>
              <p>Paribhuñjati tassāya-māpatti paridīpitā.</p>
              <p>749.</p>
              <p>Pañca pācittiyāneva, nānāvatthukatāni hi;</p>
              <p>Apubbaṃ acarimaṃ eka-kkhaṇe āpajjate kathaṃ?</p>
              <p>750.</p>
              <p>Bhesajjāni hi pañceva, gahetvā bhājane visuṃ;</p>
              <p>Ṭhapitesu ca sattāhā-tikkame honti pañcapi.</p>
              <p>751.</p>
              <p>Na ^a^M0.0375^ea^^a^V0.0331^ea^ rattacitto na ca theyyacitto;</p>
              <p>Na cāpi cittaṃ maraṇāya tassa;</p>
              <p>Dentassa pārājikamāha satthā;</p>
              <p>Thullaccayaṃ taṃ paṭigaṇhatopi.</p>
              <p>752.</p>
              <p>Salākaṃ saṅghabhedāya, padentassa parājayo;</p>
              <p>Hoti thullaccayaṃ tassa, salākaṃ paṭigaṇhato.</p>
              <p>753.</p>
              <p>Ekattha nikkhipitvāna, cīvaraṃ addhayojane;</p>
              <p>Aruṇaṃ uṭṭhāpentassa, anāpatti kathaṃ siyā?</p>
              <p>754.</p>
              <p>Suppatiṭṭhitanigrodha-sadise rukkhamūlake;</p>
              <p>Anāpatti hi so rukkho, hoti ekakulassa ce.</p>
              <p>755.</p>
              <p>Kathaṃ āpattiyo nānā-;</p>
              <p>Vatthukāyo hi kāyikā;</p>
              <p>Apubbaṃ acarimaṃ eka-;</p>
              <p>Kkhaṇe sambahulā phuse?</p>
              <p>756.</p>
              <p>Nānitthīnaṃ tu kese vā, tāsaṃ aṅguliyopi vā;</p>
              <p>Ekato gahaṇe tassa, honti sambahulā pana.</p>
              <p>757.</p>
              <p>Kathaṃ vācasikā nānā-vatthukāyo na kāyikā;</p>
              <p>Apubbaṃ acarimaṃ eka-kkhaṇe āpattiyo phuse?</p>
              <p>758.</p>
              <p>Duṭṭhullaṃ yo vadati ca vācaṃ;</p>
              <p>‘‘Sabbā tumhe sikharaṇiyo’’ti;</p>
              <p>Vuttā dosā vinayanasatthe;</p>
              <p>Tassitthīnaṃ gaṇanavasena.</p>
              <p>759.</p>
              <p>Itthiyā purisenāpi, paṇḍakena nimittake;</p>
              <p>Methunaṃ na ca sevanto, methunappaccayā cuto?</p>
              <p>760.</p>
              <p>Methune pubbabhāgaṃ tu, kāyasaṃsaggataṃ gatā;</p>
              <p>Methunappaccayā chejjaṃ, āpannā aṭṭhavatthukaṃ.</p>
              <p>761.</p>
              <p>Mātaraṃ ^a^M0.0376^ea^ cīvaraṃ yāce, saṅghe pariṇataṃ na ca;</p>
              <p>Kenassa hoti āpatti, anāpatti ca ñātake?</p>
              <p>762.</p>
              <p>Vassasāṭikalābhatthaṃ ^a^V0.0332^ea^, samaye piṭṭhisaññite;</p>
              <p>Siyāpatti satuppādaṃ, karoto mātarampi ca.</p>
              <p>763.</p>
              <p>Saṅghādisesamāpattiṃ, pācittiṃ dukkaṭaṃ kathaṃ;</p>
              <p>Pāṭidesaniyaṃ thulla-ccayaṃ ekakkhaṇe phuse?</p>
              <p>764.</p>
              <p>Avassutāvassutahatthato hi;</p>
              <p>Piṇḍaṃ gahetvā lasuṇaṃ paṇītaṃ;</p>
              <p>Manussamaṃsañca akappamaññaṃ;</p>
              <p>Sabbekato khādati, honti tassā.</p>
              <p>765.</p>
              <p>Eko upajjhāyakapuggaleko;</p>
              <p>Ācariyako dvepi ca puṇṇavassā;</p>
              <p>Ekāva tesaṃ pana kammavācā;</p>
              <p>Ekassa kammaṃ tu na rūhate kiṃ?</p>
              <p>766.</p>
              <p>Kesaggamattampi mahiddhikesu;</p>
              <p>Ākāsago hoti sace paneko;</p>
              <p>Katampi taṃ rūhati neva kammaṃ;</p>
              <p>Ākāsagasseva, na bhūmigassa.</p>
              <p>767.</p>
              <p>Saṅghenapi hi ākāse, ṭhitena pana iddhiyā;</p>
              <p>Bhūmigassa na kātabbaṃ, karoti yadi kuppati.</p>
              <p>768.</p>
              <p>Na ca kappakataṃ vatthaṃ, na ca rattaṃ akappiyaṃ;</p>
              <p>Nivatthassa panāpatti, anāpatti kathaṃ siyā?</p>
              <p>769.</p>
              <p>Acchinnacīvarassettha, bhikkhussa pana kiñcipi;</p>
              <p>Na cassākappiyaṃ nāma, cīvaraṃ pana vijjati.</p>
              <p>770.</p>
              <p>Na ^a^M0.0377^ea^ kutopi ca gaṇhati kiñci have;</p>
              <p>Na tu deti ca kiñcipi bhojanato;</p>
              <p>Garukaṃ pana vajjamupeti kathaṃ;</p>
              <p>Vada me vinaye kusalosi yadi?</p>
              <p>771.</p>
              <p>Ādāya yaṃ kiñci avassutamhā;</p>
              <p>Uyyojitā bhuñjati bhojanañce;</p>
              <p>Uyyojitā ^a^V0.0333^ea^ yā pana yāya tassā;</p>
              <p>Saṅghādisesaṃ kathayanti dhīrā.</p>
              <p>772.</p>
              <p>Kassaci kiñci na deti sahatthā;</p>
              <p>Neva ca gaṇhati kiñci kutoci;</p>
              <p>Vajjamupeti lahuṃ, na garuṃ tu;</p>
              <p>Brūhi kathaṃ yadi bujjhasi sādhu?</p>
              <p>773.</p>
              <p>Dantaponodakānaṃ tu, gahaṇe pana bhikkhunī;</p>
              <p>Uyyojentī lahuṃ vajjaṃ, āpajjati nisevite.</p>
              <p>774.</p>
              <p>Āpajjati panāpattiṃ, garukaṃ sāvasesakaṃ;</p>
              <p>Chādeti, na phuse vajjaṃ, kathaṃ jānāsi me vada?</p>
              <p>775.</p>
              <p>Saṅghādisesamāpattiṃ, āpajjitvā anādaro;</p>
              <p>Chādentopi tamāpattiṃ, nāññaṃ ukkhittako phuse.</p>
              <p>776.</p>
              <p>Sappāṇappāṇajaṃ neva, jaṅgamaṃ na vihaṅgamaṃ;</p>
              <p>Dvijaṃ kantamakantañca, sace jānāsi me vada?</p>
              <p>777.</p>
              <p>Sappāṇappāṇajo vutto;</p>
              <p>Cittajo utujopi ca;</p>
              <p>Dvīheva pana jātattā;</p>
              <p>Mato saddo dvijoti hi.</p>
              <p>778.</p>
              <p>Vinaye ^a^M0.0378^ea^ anayūparame parame;</p>
              <p>Sujanassa sukhānayane nayane;</p>
              <p>Paṭu hoti padhānarato na rato;</p>
              <p>Idha yo pana sāramate ramate.</p>
              <p>Sedamocanagāthāyo samattā.</p>
            </h4>
          </h3>
        </h2>
        <h2>
          <h2n>Sādhāraṇāsādhāraṇakathā</h2n>
          <h3>
            <h3n />
            <h4>
              <h4n />
              <p>779.</p>
              <p>Sabbasikkhāpadānāhaṃ ^a^V0.0334^ea^, nidānaṃ gaṇanampi ca;</p>
              <p>Bhikkhūhi bhikkhunīnañca, bhikkhūnaṃ bhikkhunīhi ca.</p>
              <p>780.</p>
              <p>Asādhāraṇapaññattaṃ, tathā sādhāraṇampi ca;</p>
              <p>Pavakkhāmi samāsena, taṃ suṇātha samāhitā.</p>
              <p>781.</p>
              <p>Nidānaṃ nāma vesālī, tathā rājagahaṃ puraṃ;</p>
              <p>Sāvatthāḷavi kosambī, sakkabhaggā pakāsitā.</p>
              <p>782.</p>
              <p>Kati vesāliyā vuttā, kati rājagahe katā?</p>
              <p>Kati sāvatthipaññattā, kati āḷaviyaṃ katā?</p>
              <p>783.</p>
              <p>Kati kosambipaññattā, kati sakkesu bhāsitā?</p>
              <p>Kati bhaggesu paññattā, taṃ me akkhāhi pucchito?</p>
              <p>784.</p>
              <p>Dasa vesāliyā vuttā, ekavīsa giribbaje;</p>
              <p>Chaūnāni satāneva, tīṇi sāvatthiyaṃ katā.</p>
              <p>785.</p>
              <p>Cha panāḷaviyaṃ vuttā, aṭṭha kosambiyaṃ katā;</p>
              <p>Aṭṭha sakkesu paññattā, tayo bhaggesu dīpitā.</p>
              <p>786.</p>
              <p>Methunaṃ viggaho ceva, catutthantimavatthukaṃ;</p>
              <p>Atirekacīvaraṃ suddha-kāḷakeḷakalomakaṃ.</p>
              <p>787.</p>
              <p>Bhūtaṃ ^a^M0.0379^ea^ paramparañceva, mukhadvāramacelako;</p>
              <p>Bhikkhunīsu ca akkoso, dasa vesāliyaṃ katā.</p>
              <p>788.</p>
              <p>Dutiyantimavatthuñca, dve anuddhaṃsanāni ca;</p>
              <p>Saṅghabhedā duve ceva, cīvarassa paṭiggaho.</p>
              <p>789.</p>
              <p>Rūpiyaṃ suttaviññatti, tathā ujjhāpanampi ca;</p>
              <p>Paripācitapiṇḍo ca, tatheva gaṇabhojanaṃ.</p>
              <p>790.</p>
              <p>Vikālabhojanañceva, cārittaṃ nhānameva ca;</p>
              <p>Ūnavīsativassañca, datvā saṅghena cīvaraṃ.</p>
              <p>791.</p>
              <p>Vosāsantī ca naccaṃ vā, gītaṃ vā cārikadvayaṃ;</p>
              <p>Chandadānenime rāja-gahasmiṃ ekavīsati.</p>
              <p>792.</p>
              <p>Kuṭi ^a^V0.0335^ea^ kosiyaseyyañca, pathavībhūtagāmakaṃ;</p>
              <p>Sappāṇakañca siñcanti, ete chāḷaviyaṃ katā.</p>
              <p>793.</p>
              <p>Mahallakavihāro ca, dovacassaṃ tatheva ca;</p>
              <p>Aññenaññaṃ tathā dvāra-kosā majjhañca pañcamaṃ.</p>
              <p>794.</p>
              <p>Anādariyaṃ sahadhammo, payopānañca sekhiye;</p>
              <p>Kosambiyaṃ tu paññattā, aṭṭhime suddhadiṭṭhinā.</p>
              <p>795.</p>
              <p>Dhovaneḷakalomāni, patto ca dutiyo pana;</p>
              <p>Ovādopi ca bhesajjaṃ, sūci āraññakesu ca.</p>
              <p>796.</p>
              <p>Udakasuddhikañceva, ovādāgamanampi ca;</p>
              <p>Pure kapilavatthusmiṃ, paññattā pana aṭṭhime.</p>
              <p>797.</p>
              <p>Jotiṃ samādahitvāna, sāmisena sasitthakaṃ;</p>
              <p>Ime bhaggesu paññattā, tayo ādiccabandhunā.</p>
              <p>798.</p>
              <p>Pārājikāni cattāri, garukā soḷasā, duve;</p>
              <p>Aniyatā, catuttiṃsa, honti nissaggiyāni hi.</p>
              <p>799.</p>
              <p>Chappaṇṇāsasatañceva ^a^M0.0380^ea^, khuddakāni bhavanti hi;</p>
              <p>Daseva pana gārayhā, dvesattati ca sekhiyā.</p>
              <p>800.</p>
              <p>Chaūnāni ca tīṇeva, satāni samacetasā;</p>
              <p>Ime vuttāvasesā hi, sabbe sāvatthiyaṃ katā.</p>
              <p>801.</p>
              <p>Pārājikāni cattāri, satta saṅghādisesakā;</p>
              <p>Nissaggiyāni aṭṭheva, dvattiṃseva ca khuddakā.</p>
              <p>802.</p>
              <p>Dve gārayhā, tayo sekhā, chappaññāseva sabbaso;</p>
              <p>Bhavanti chasu paññattā, nagaresu ca piṇḍitā.</p>
              <p>803.</p>
              <p>Sabbāneva panetāni, nagaresu ca sattasu;</p>
              <p>Aḍḍhuḍḍhāni satāneva, paññattāni bhavanti hi.</p>
              <p>804.</p>
              <p>Sikkhāpadāni bhikkhūnaṃ, vīsañca dve satāni ca;</p>
              <p>Bhikkhunīnaṃ tu cattāri, tathā tīṇi satāni ca.</p>
              <p>805.</p>
              <p>Pārājikāni cattāri, garukā pana terasa;</p>
              <p>Aniyatā duve vuttā, tiṃsa nissaggiyāni ca.</p>
              <p>806.</p>
              <p>Khuddakā ^a^V0.0336^ea^ navuti dve ca, cattāro pāṭidesanā;</p>
              <p>Nippapañcena niddiṭṭhā, pañcasattati sekhiyā.</p>
              <p>807.</p>
              <p>Dve satāni ca vīsañca, vasā bhikkhūnameva ca;</p>
              <p>Sikkhāpadāni uddesamāgacchanti uposathe.</p>
              <p>808.</p>
              <p>Pārājikāni aṭṭheva, garukā dasa satta ca;</p>
              <p>Nissaggiyāni tiṃseva, chasaṭṭhi ca satampi ca.</p>
              <p>809.</p>
              <p>Khuddakānaṭṭha gārayhā, pañcasattati sekhiyā;</p>
              <p>Sabbāni pana cattāri, tathā tīṇi satāni ca.</p>
              <p>810.</p>
              <p>Bhavanti pana etāni, bhikkhunīnaṃ vasā pana;</p>
              <p>Sikkhāpadāni uddesamāgacchanti uposathe.</p>
              <p>811.</p>
              <p>Chacattālīsa honteva, bhikkhūnaṃ bhikkhunīhi tu;</p>
              <p>Asādhāraṇabhāvaṃ tu, gamitāni mahesinā.</p>
              <p>812.</p>
              <p>Cha ^a^M0.0381^ea^ ca saṅghādisesā ca, tathā aniyatā duve;</p>
              <p>Dvādaseva ca nissaggā, dvāvīsati ca khuddakā.</p>
              <p>813.</p>
              <p>Cattāropi ca gārayhā, chacattālīsa hontime;</p>
              <p>Bhikkhūnaṃyeva paññattā, gotamena yasassinā.</p>
              <p>814.</p>
              <p>Visaṭṭhi kāyasaṃsaggo, duṭṭhullaṃ attakāmatā;</p>
              <p>Kuṭi ceva vihāro ca, chaḷete garukā siyuṃ.</p>
              <p>815.</p>
              <p>Nissaggiyādivaggasmiṃ, dhovanañca paṭiggaho;</p>
              <p>Eḷakalomavaggepi, ādito pana satta ca.</p>
              <p>816.</p>
              <p>Tatiyepi ca vaggasmiṃ, patto ca paṭhamo tathā;</p>
              <p>Vassasāṭikamārañña-miti dvādasa dīpitā.</p>
              <p>817.</p>
              <p>Pācittiyāni vuttāni, sabbāni gaṇanāvasā;</p>
              <p>Bhikkhūnaṃ bhikkhunīnañca, aṭṭhāsītisataṃ, tato.</p>
              <p>818.</p>
              <p>Sabbo bhikkhunivaggopi, saparamparabhojano;</p>
              <p>Tathā anatiritto ca, abhihaṭṭhuṃ pavāraṇā.</p>
              <p>819.</p>
              <p>Paṇītabhojanaviññatti, tathevācelakopi ca;</p>
              <p>Nimantito sabhatto ca, duṭṭhullacchādanampi ca.</p>
              <p>820.</p>
              <p>Ūnavīsativassaṃ ^a^V0.0337^ea^ tu, mātugāmena saddhipi;</p>
              <p>Antepurappaveso ca, vassasāṭi nisīdanaṃ.</p>
              <p>821.</p>
              <p>Khuddakāni panetāni, dvāvīsati bhavanti hi;</p>
              <p>Cattāro pana gārayhā, bhikkhūnaṃ pātimokkhake.</p>
              <p>822.</p>
              <p>Ekato pana paññattā, chacattālīsa hontime;</p>
              <p>Bhikkhunīhi tu bhikkhūnaṃ, asādhāraṇataṃ gatā.</p>
              <p>823.</p>
              <p>Bhikkhūhi bhikkhunīnañca, sataṃ tiṃsa bhavanti hi;</p>
              <p>Asādhāraṇabhāvaṃ tu, gamitāni mahesinā.</p>
              <p>824.</p>
              <p>Pārājikāni cattāri, dasa saṅghādisesakā;</p>
              <p>Dvādaseva ca nissaggā, khuddakā navuticcha ca.</p>
              <p>825.</p>
              <p>Aṭṭheva ^a^M0.0382^ea^ pana gārayhā, sataṃ tiṃsa bhavantime;</p>
              <p>Bhikkhunīnañca bhikkhūhi, asādhāraṇataṃ gatā.</p>
              <p>826.</p>
              <p>Bhikkhunīnaṃ tu saṅghādi-sesehi cha panādito;</p>
              <p>Yāvatatiyakā ceva, cattāroti ime dasa.</p>
              <p>827.</p>
              <p>Akālacīvarañceva, tathā acchinnacīvaraṃ;</p>
              <p>Sattaññadatthikādīni, patto ceva garuṃ lahuṃ.</p>
              <p>828.</p>
              <p>Dvādaseva panetāni, bhikkhunīnaṃ vasenidha;</p>
              <p>Nissaggiyāni satthārā, paññattāni panekato.</p>
              <p>829.</p>
              <p>Asādhāraṇapaññattā, khuddakā navuticcha ca;</p>
              <p>Gārayhā ca panaṭṭhāti, sabbeva gaṇanāvasā.</p>
              <p>830.</p>
              <p>Bhikkhunīnaṃ tu bhikkhūhi, asādhāraṇataṃ gatā;</p>
              <p>Ekatoyeva paññattā, sataṃ tiṃsa bhavanti hi.</p>
              <p>831.</p>
              <p>Asādhāraṇubhinnampi, sataṃ sattati caccha ca;</p>
              <p>Pārājikāni cattāri, garukā ca dasaccha ca.</p>
              <p>832.</p>
              <p>Aniyatā duve ceva, nissaggā catuvīsati;</p>
              <p>Sataṃ aṭṭhārasevettha, khuddakā paridīpitā.</p>
              <p>833.</p>
              <p>Dvādaseva ca gārayhā, sataṃ sattati caccha ca;</p>
              <p>Asādhāraṇubhinnampi, imeti paridīpitā.</p>
              <p>834.</p>
              <p>Sādhāraṇā ^a^V0.0338^ea^ ubhinnampi, paññattā pana satthunā;</p>
              <p>Sataṃ sattati cattāri, bhavantīti pakāsitā.</p>
              <p>835.</p>
              <p>Pārājikāni cattāri, satta saṅghādisesakā;</p>
              <p>Aṭṭhārasa ca nissaggā, samasattati khuddakā.</p>
              <p>836.</p>
              <p>Pañcasattati paññattā, sekhiyāpi ca sabbaso;</p>
              <p>Sataṃ sattati cattāri, ubhinnaṃ samasikkhatā.</p>
              <p>Sādhāraṇāsādhāraṇakathā.</p>
            </h4>
          </h3>
        </h2>
        <h2>
          <h2n>Lakkhaṇakathā</h2n>
          <h3>
            <h3n />
            <h4>
              <h4n />
              <p>837.</p>
              <p>Ito ^a^M0.0383^ea^ paraṃ pavakkhāmi, lakkhaṇaṃ pana sabbagaṃ;</p>
              <p>Savane sādaraṃ katvā, vadato me nibodhatha.</p>
              <p>838.</p>
              <p>Nidānaṃ puggalo vatthu, paññattividhimeva ca;</p>
              <p>Vipattāpattanāpatti, āṇattaṅgakiriyāpi ca.</p>
              <p>839.</p>
              <p>Saññācittasamuṭṭhānaṃ, vajjakammapabhedakaṃ;</p>
              <p>Tikadvayanti sabbattha, yojetabbamidaṃ pana.</p>
              <p>840.</p>
              <p>Pubbe vuttanayaṃ yañca, yañca uttānamevidha;</p>
              <p>Taṃ sabbaṃ pana vajjetvā, karissāmatthajotanaṃ.</p>
              <p>841.</p>
              <p>^b^Puggalo^eb^ nāma yaṃ yaṃ tu, bhikkhumārabbha bhikkhuniṃ;</p>
              <p>Sikkhāpadaṃ tu paññattaṃ, ayaṃ vuccati puggalo.</p>
              <p>842.</p>
              <p>Tevīsatividhā te ca, sudinnadhaniyādayo;</p>
              <p>Bhikkhūnaṃ pātimokkhasmiṃ, ādikammikapuggalā.</p>
              <p>843.</p>
              <p>Bhikkhunīnaṃ tathā pāti-mokkhasmiṃ ādikammikā;</p>
              <p>Thullanandādayo satta, sabbe tiṃsa bhavanti hi.</p>
              <p>844.</p>
              <p>^b^Vatthū^eb^ti puggalasseva, tassa tassa ca sabbaso;</p>
              <p>Vatthuno tassa tasseva, ajjhācāro pavuccati.</p>
              <p>845.</p>
              <p>Kevalā ^a^V0.0339^ea^ pana ^b^paññatti,^eb^ mūlabhūtā tatheva sā;</p>
              <p>Anvanuppannasabbattha-padesapadapubbikā.</p>
              <p>846.</p>
              <p>Sādhāraṇā ca paññatti, tathāsādhāraṇāpi ca;</p>
              <p>Ekatoubhatopubbā, evaṃ navavidhā siyā.</p>
              <p>847.</p>
              <p>Tattha ‘‘yo methunaṃ dhammaṃ, paṭiseveyya bhikkhu’’ti;</p>
              <p>‘‘Adinnaṃ ādiyeyyā’’ti, paññatticcevamādikā.</p>
              <p>848.</p>
              <p>Hoti ^a^M0.0384^ea^ ‘‘antamaso bhikkhu, tiracchānagatāyapi’’;</p>
              <p>Iccevamādikā sabbā, ^b^anupaññatti^eb^ dīpitā.</p>
              <p>849.</p>
              <p>Tathā^b^nuppannapaññatti,^eb^ anuppanne tu vajjake;</p>
              <p>Aṭṭhannaṃ garudhammānaṃ, vasenevāgatā hi sā.</p>
              <p>850.</p>
              <p>Cammattharaṇakañceva, saguṇaṅguṇupāhanaṃ;</p>
              <p>Tatheva ca dhuvanhānaṃ, pañcavaggūpasampadā.</p>
              <p>851.</p>
              <p>Esā ^b^padesapaññatti,^eb^ nāmāti hi catubbidhā;</p>
              <p>Vuttā majjhimadesasmiṃ-yeva hoti, na aññato.</p>
              <p>852.</p>
              <p>Ito sesā hi ^b^sabbattha-paññattī^eb^ti pakāsitā;</p>
              <p>Atthato ekamevettha, sādhāraṇadukādikaṃ.</p>
              <p>853.</p>
              <p>^b^Sāṇattikā^eb^ panāpatti, hoti ^b^nāṇattikā^eb^pi ca;</p>
              <p>^b^Āṇattī^eb^ti ca nāmesā, ñeyyā āṇāpanā pana.</p>
              <p>854.</p>
              <p>Āpattīnaṃ tu sabbāsaṃ, sabbasikkhāpadesupi;</p>
              <p>Sabbo panaṅgabhedo hi, viññātabbo vibhāvinā.</p>
              <p>855.</p>
              <p>Kāyenapi ca vācāya, yā karontassa jāyate;</p>
              <p>Ayaṃ ^b^kriyasamuṭṭhānā,^eb^ nāma pārājikā viya.</p>
              <p>856.</p>
              <p>Kāyavācāhi kattabbaṃ, akarontassa hoti yā;</p>
              <p>Sā ^b^cākriyasamuṭṭhānā,^eb^ paṭhame kathine viya.</p>
              <p>857.</p>
              <p>Karontassākarontassa, bhikkhuno hoti yā pana;</p>
              <p>Sā ^b^kriyākriyato^eb^ hoti, cīvaraggahaṇe viya.</p>
              <p>858.</p>
              <p>Siyā pana karontassa, akarontassa yā siyā;</p>
              <p>Sā ^b^kriyākriyato^eb^ hoti, rūpiyuggahaṇe viya.</p>
              <p>859.</p>
              <p>Tathā ^a^V0.0340^ea^^a^M0.0385^ea^ siyā karontassa;</p>
              <p>Yā karoto akubbato;</p>
              <p>Siyā kiriyato ceva;</p>
              <p>Sā ^b^kriyākriyato^eb^pi ca.</p>
              <p>860.</p>
              <p>Sabbā cāpattiyo saññā-;</p>
              <p>Vasena duvidhā siyuṃ;</p>
              <p>Saññāvimokkhā nosaññā-;</p>
              <p>Vimokkhāti pakāsitā.</p>
              <p>861.</p>
              <p>Vītikkamanasaññāya, abhāvena yato pana;</p>
              <p>Vimuccati ayaṃ ^b^saññā-vimokkhā^eb^ti pakāsitā.</p>
              <p>862.</p>
              <p>Itarā pana ^b^nosaññā-vimokkhā^eb^ti pakāsitā;</p>
              <p>Puna sabbāva cittassa, vasena duvidhā siyuṃ.</p>
              <p>863.</p>
              <p>Sacittakā acittāti, sucittena pakāsitā;</p>
              <p>Sacittakasamuṭṭhāna-vasena pana yā siyā.</p>
              <p>864.</p>
              <p>Ayaṃ ^b^sacittakā^eb^ nāma, āpatti paridīpitā;</p>
              <p>Sacittakehi vā missa-vasenāya^b^macittakā^eb^.</p>
              <p>865.</p>
              <p>Sabbā cāpattiyo vajja-vasena duvidhā rutā;</p>
              <p>Suvijjenānavajjena, lokapaṇṇattivajjato.</p>
              <p>866.</p>
              <p>Yassā sacittake pakkhe, cittaṃ akusalaṃ siyā;</p>
              <p>^b^Lokavajjā^eb^ti nāmāyaṃ, sesā ^b^paṇṇattivajjakā^eb^.</p>
              <p>867.</p>
              <p>Sabbā cāpattiyo kamma-vasena tividhā siyuṃ;</p>
              <p>^b^Kāyakammaṃ vacīkammaṃ,^eb^ tathā tadubhayampi ca.</p>
              <p>868.</p>
              <p>^b^Tikadvaya^eb^nti nāmetaṃ, kusalāditikadvayaṃ;</p>
              <p>Kusalākusalacitto vā, tathābyākatamānaso.</p>
              <p>869.</p>
              <p>Hutvā ^a^M0.0386^ea^ āpajjatāpattiṃ, āpajjanto na aññathā;</p>
              <p>Sukhavedanāsamaṅgī vā, tathā dukkhādisaṃyuto.</p>
              <p>870.</p>
              <p>Idaṃ tu lakkhaṇaṃ vuttaṃ, sabbasikkhāpadesupi;</p>
              <p>Yojetvā pana dasseyya, vinayasmiṃ visārado.</p>
              <p>871.</p>
              <p>Taruṃ ^a^V0.0341^ea^ timūlaṃ navapattamenaṃ;</p>
              <p>Catussikhaṃ sattaphalaṃ chapupphaṃ;</p>
              <p>Jānāti yo dvippabhavaṃ dvisākhaṃ;</p>
              <p>Jānāti paññattimasesato so.</p>
              <p>872.</p>
              <p>Imamuttaraṃ gatamanuttarataṃ;</p>
              <p>Pariyāpuṇāti paripucchati yo;</p>
              <p>Upayātanuttaratamuttarato;</p>
              <p>Sa ca kāyavācavinaye vinaye.</p>
              <p>Lakkhaṇakathā.</p>
              <p>873.</p>
              <p>Soḷasaparivārassa, parivārassa sabbaso;</p>
              <p>Ito paraṃ pavakkhāmi, sabbasaṅkalanaṃ nayaṃ.</p>
              <p>874.</p>
              <p>Kati āpattiyo vuttā;</p>
              <p>Kāyikā, vācasikā kati?</p>
              <p>Chādentassa katāpattī;</p>
              <p>Kati saṃsaggapaccayā?</p>
              <p>875.</p>
              <p>Kāyikā chabbidhāpatti, tathā vācasikāpi ca;</p>
              <p>Chādentassa ca tissova, pañca saṃsaggapaccayā.</p>
              <p>876.</p>
              <p>Kati āpattimūlāni, paññattāni mahesinā?</p>
              <p>Kati āpattiyo vuttā, duṭṭhullacchādane pana?</p>
              <p>877.</p>
              <p>Dve ^a^M0.0387^ea^ panāpattimūlāni, kāyo vācā bhavanti hi;</p>
              <p>Pārājikā ca pācitti, duṭṭhullacchādane siyuṃ.</p>
              <p>878.</p>
              <p>Kati gāmantare vuttā, nadīpāre tathā kati?</p>
              <p>Kati thullaccayaṃ maṃse, kati maṃsesu dukkaṭaṃ?</p>
              <p>879.</p>
              <p>Gāmantare catassova, nadīpārepi tattakā;</p>
              <p>Thullaccayaṃ manussānaṃ, maṃse, navasu dukkaṭaṃ.</p>
              <p>880.</p>
              <p>Bhikkhu bhikkhuniyā saddhiṃ, saṃvidhāti ca dukkaṭaṃ;</p>
              <p>Pācittaññassa gāmassa, upacārokkame siyā.</p>
              <p>881.</p>
              <p>Thullaccayaṃ ^a^V0.0342^ea^ parikkhitte, gāmasmiṃ paṭhame pade;</p>
              <p>Garukaṃ dutiye tassā, gāmantaraṃ vajantiyā.</p>
              <p>882.</p>
              <p>Tathā bhikkhuniyā saddhiṃ, saṃvidhāne tu dukkaṭaṃ;</p>
              <p>Abhirūhati nāvaṃ ce, hoti pācitti bhikkhuno.</p>
              <p>883.</p>
              <p>Nadiyuttaraṇe kāle, pāde thullaccayaṃ phuse;</p>
              <p>Paṭhame, dutiye tassā, hoti bhikkhuniyā garuṃ.</p>
              <p>884.</p>
              <p>Kati vācasikā rattiṃ, kati vācasikā divā?</p>
              <p>Duve vācasikā rattiṃ, duve vācasikā divā.</p>
              <p>885.</p>
              <p>Rattandhakāre purisena saddhiṃ;</p>
              <p>Ṭhitā adīpe pana hatthapāse;</p>
              <p>Pācitti tassā yadi sallapeyya;</p>
              <p>Vadeyya ce dukkaṭameva dūre.</p>
              <p>886.</p>
              <p>Channe divā yā purisena saddhiṃ;</p>
              <p>Ṭhitā vadeyyassa ca hatthapāse;</p>
              <p>Pācitti, hitvā pana hatthapāsaṃ;</p>
              <p>Vadeyya ce dukkaṭameva tassā.</p>
              <p>887.</p>
              <p>Kati vā dadamānassa, kati vā paṭigaṇhato?</p>
              <p>Dadamānassa tissova, catassova paṭiggahe.</p>
              <p>888.</p>
              <p>Manussassa ^a^M0.0388^ea^ visaṃ deti, sace marati tena so;</p>
              <p>Hoti pārājikaṃ, yakkhe, pete thullaccayaṃ mataṃ.</p>
              <p>889.</p>
              <p>Tiracchānagate tena, mate pācittiyaṃ siyā;</p>
              <p>Tathā pācitti aññāti-kāya ce deti cīvaraṃ.</p>
              <p>890.</p>
              <p>Hatthagāhe tathā veṇi-gāhe saṅghādisesatā;</p>
              <p>Mukhena aṅgajātassa, gahaṇe tu parājayo.</p>
              <p>891.</p>
              <p>Aññātikāya hatthamhā, cīvarassa paṭiggahe;</p>
              <p>Sanissaggā ca pācitti, hotīti pariyāputā.</p>
              <p>892.</p>
              <p>Avassutassa hatthamhā, sayaṃ vāpi avassutā;</p>
              <p>Hoti thullaccayaṃ tassā, bhojanaṃ paṭigaṇhato.</p>
              <p>893.</p>
              <p>Kati ^a^V0.0343^ea^ ñatticatutthena, vuttā sammutiyo idha?</p>
              <p>Ekā eva panuddiṭṭhā, bhikkhunovādasammuti.</p>
              <p>894.</p>
              <p>Kati dhaññarasā vuttā, vikāle kappiyā pana?</p>
              <p>Loṇasovīrakaṃ ekaṃ, vikāle kappiyaṃ mataṃ.</p>
              <p>895.</p>
              <p>Kati pārājikā kāyā, kati saṃvāsabhūmiyo?</p>
              <p>Ratticchedo katīnaṃ tu, paññattā dvaṅgulā kati?</p>
              <p>896.</p>
              <p>Pārājikāni kāyamhā, dve dve saṃvāsabhūmiyo;</p>
              <p>Ratticchedo duvinnaṃ tu, paññattā dvaṅgulā duve.</p>
              <p>897.</p>
              <p>Paṭhamantimavatthuñca, kāyasaṃsaggajampi ca;</p>
              <p>Pārājikāni kāyamhā, ime dve pana jāyare.</p>
              <p>898.</p>
              <p>Samānasaṃvāsakabhūmi ekā;</p>
              <p>Tatheva nānāpadapubbikā ca;</p>
              <p>Dve eva saṃvāsakabhūmiyo hi;</p>
              <p>Mahesinā kāruṇikena vuttā.</p>
              <p>899.</p>
              <p>Pārivāsikabhikkhussa ^a^M0.0389^ea^, tathā mānattacārino;</p>
              <p>Ratticchedo duvinnaṃ tu, dvayātītena dīpito.</p>
              <p>900.</p>
              <p>Dvaṅgulapabbaparamaṃ, ādātabbaṃ, tatheva ca;</p>
              <p>Dvaṅgulaṃ vā dumāsaṃ vā, paññattā dvaṅgulā duve.</p>
              <p>901.</p>
              <p>Kati pāṇātipātasmiṃ, vācā pārājikā kati?</p>
              <p>Kati obhāsane vuttā, sañcaritte tathā kati?</p>
              <p>902.</p>
              <p>Tisso pāṇātipātasmiṃ;</p>
              <p>Vācā pārājikā tayo;</p>
              <p>Obhāsane tayo vuttā;</p>
              <p>Sañcaritte tathā tayo.</p>
              <p>903.</p>
              <p>Anodissakamopāte, khate marati mānuso;</p>
              <p>Pārājikaṃ siyā, yakkhe, pete thullaccayaṃ mate.</p>
              <p>904.</p>
              <p>Tiracchānagate tattha, mate pācittiyaṃ vade;</p>
              <p>Imā pāṇātipātasmiṃ, tisso āpattiyo siyuṃ.</p>
              <p>905.</p>
              <p>Manussamāraṇādinnā-dānamāṇattiyāpi ^a^V0.0344^ea^ ca;</p>
              <p>Manussuttaridhammañca, vadato vācikā tayo.</p>
              <p>906.</p>
              <p>Maggadvayaṃ panodissa, vaṇṇādibhaṇane garuṃ;</p>
              <p>Thullaccayaṃ panodissa, ubbhajāṇumadhakkhakaṃ.</p>
              <p>907.</p>
              <p>Ubbhakkhakamadhojāṇu-mādissa bhaṇato pana;</p>
              <p>Dukkaṭaṃ pana niddiṭṭhaṃ, tisso obhāsanā yimā.</p>
              <p>908.</p>
              <p>Paṭiggaṇhanatādīhi, tīhi saṅghādisesatā;</p>
              <p>Dvīhi thullaccayaṃ vuttaṃ, ekena pana dukkaṭaṃ.</p>
              <p>909.</p>
              <p>Chindato kati āpatti, chaḍḍitappaccayā kati?</p>
              <p>Chindantassa tu tissova, pañca chaḍḍitapaccayā.</p>
              <p>910.</p>
              <p>Hoti pārājikaṃ tassa, chindantassa vanappatiṃ;</p>
              <p>Bhūtagāmaṃ tu pācitti, aṅgajātaṃ tu thullatā.</p>
              <p>911.</p>
              <p>Visaṃ ^a^M0.0390^ea^ chaḍḍetyanodissa, manusso marati tena ce;</p>
              <p>Pārājikaṃ, mate yakkhe, pete thullaccayaṃ siyā.</p>
              <p>912.</p>
              <p>Tiracchāne tu pācitti, visaṭṭhichaḍḍane garuṃ;</p>
              <p>Harituccārapassāva-chaḍḍane dukkaṭaṃ mataṃ.</p>
              <p>913.</p>
              <p>Gacchato katidhāpatti, ṭhitassa kati me vada?</p>
              <p>Kati honti nisinnassa, nipannassāpi kittakā?</p>
              <p>914.</p>
              <p>Gacchantassa catassova, ṭhitassāpi ca tattakā;</p>
              <p>Nisinnassa catassova, nipannassāpi tattakā.</p>
              <p>915.</p>
              <p>Bhikkhu bhikkhuniyā saddhiṃ, saṃvidhāne tu dukkaṭaṃ;</p>
              <p>Pācittaññassa gāmassa, upacārokkame siyā.</p>
              <p>916.</p>
              <p>Thullaccayaṃ parikkhitte, gāmasmiṃ paṭhame pade;</p>
              <p>Garukaṃ dutiye hoti, gāmantaraṃ vajantiyā.</p>
              <p>917.</p>
              <p>Paṭicchanne panokāse, bhikkhunī mittasanthavā;</p>
              <p>Posassa hatthapāse tu, pācitti yadi tiṭṭhati.</p>
              <p>918.</p>
              <p>Hatthapāsaṃ jahitvāna, sace tiṭṭhati dukkaṭaṃ;</p>
              <p>Aruṇuggamane kāle, dutiyā hatthapāsakaṃ.</p>
              <p>919.</p>
              <p>Hitvā ^a^V0.0345^ea^ tiṭṭhantiyā tassā, thullaccayamudīritaṃ;</p>
              <p>Hitvā tiṭṭhati ce tassā, hoti saṅghādisesatā.</p>
              <p>920.</p>
              <p>Nisinnāya catassova, nipannāyāpi tattakā;</p>
              <p>Honti vuttappakārāva, viññeyyā vinayaññunā.</p>
              <p>921.</p>
              <p>Yāvatatiyake vuttā, kati āpattiyo vada?</p>
              <p>Yāvatatiyake vuttā, tisso āpattiyo suṇa.</p>
              <p>922.</p>
              <p>Phuse pārājikāpattiṃ, ukkhittassānuvattikā;</p>
              <p>Saṅghādisesatā saṅgha-bhedakassānuvattino.</p>
              <p>923.</p>
              <p>Anissagge tu pācitti, pāpikāya ca diṭṭhiyā;</p>
              <p>Yāvatatiyake tisso, honti āpattiyo imā.</p>
              <p>924.</p>
              <p>Khādato ^a^M0.0391^ea^ kati niddiṭṭhā, bhojanappaccayā kati?</p>
              <p>Khādato pana tissova, pañca bhojanakāraṇā.</p>
              <p>925.</p>
              <p>Thullaccayaṃ manussānaṃ, maṃsaṃ khādati, dukkaṭaṃ;</p>
              <p>Sesakānaṃ tu, pācitti, lasuṇaṃ bhakkhayantiyā.</p>
              <p>926.</p>
              <p>Avassutassa posassa, hatthato hi avassutā;</p>
              <p>Gahetvā bhojanaṃ kiñci, sabbaṃ maṃsaṃ akappiyaṃ.</p>
              <p>927.</p>
              <p>Viññāpetvāna attatthaṃ, gahetvā bhojanampi ca;</p>
              <p>Lasuṇampi ca missetvā, ekatajjhoharantiyā.</p>
              <p>928.</p>
              <p>Thullaccayañca pācitti, pāṭidesaniyampi ca;</p>
              <p>Dukkaṭaṃ garukañcāti, pañca āpattiyo siyuṃ.</p>
              <p>929.</p>
              <p>Olokentassa niddiṭṭhā, kati āpattiyo vada?</p>
              <p>Olokentassa niddiṭṭhā, ekāpatti mahesinā.</p>
              <p>930.</p>
              <p>Dukkaṭaṃ rattacittena, aṅgajātaṃ panitthiyā;</p>
              <p>Olokentassa vā vuttaṃ, mukhaṃ bhikkhaṃ dadantiyā.</p>
              <p>931.</p>
              <p>Kati ukkhittakā vuttā, sammāvattanakā kati?</p>
              <p>Tayo ukkhittakā vuttā, tecattālīsa vattanā.</p>
              <p>932.</p>
              <p>Adassanappaṭīkamme, āpannāpattiyā duve;</p>
              <p>Eko appaṭinissagge, pāpikāya ca diṭṭhiyā.</p>
              <p>933.</p>
              <p>Kati ^a^V0.0346^ea^ nāsitakā vuttā, katīnaṃ ekavācikā?</p>
              <p>Tayo nāsitakā vuttā, tiṇṇannaṃ ekavācikā.</p>
              <p>934.</p>
              <p>Mettiyā dūsako ceva, kaṇṭakoti tayo ime;</p>
              <p>Liṅgasaṃvāsadaṇḍehi, nāsitā hi yathākkamaṃ.</p>
              <p>935.</p>
              <p>Ekupajjhāyakeneva, ekenācariyena ca;</p>
              <p>Dve tayo anusāvetuṃ, vaṭṭatīti ca niddise.</p>
              <p>936.</p>
              <p>Ñattiyā kappanā ceva, tathā vippakatampi ca;</p>
              <p>Atītakaraṇañceti, tayo kammassa saṅgahā.</p>
              <p>937.</p>
              <p>^b^Ñattiyā^eb^^a^M0.0392^ea^^b^kappanā^eb^ nāma, ‘‘dadeyya’’ccevamādikā;</p>
              <p>‘‘Deti saṅgho, karotī’’ti, ādi ^b^vippakataṃ^eb^ siyā.</p>
              <p>938.</p>
              <p>‘‘Dinnaṃ, kataṃ’’ paniccādi, ^b^atītakaraṇaṃ^eb^ siyā;</p>
              <p>Saṅgayhanti hi sabbāni, kammānetehi tīhipi.</p>
              <p>939.</p>
              <p>Saṅghe salākagāhena, kammenapi ca kevalaṃ;</p>
              <p>Kāraṇehi pana dvīhi, saṅgho bhijjati, naññathā.</p>
              <p>940.</p>
              <p>Saṅghabhedakabhikkhussa, tassa pārājikaṃ siyā;</p>
              <p>Anuvattakabhikkhūnaṃ, thullaccayamudīritaṃ.</p>
              <p>941.</p>
              <p>Payuttāyuttavācāya, kati āpattiyo phuse?</p>
              <p>Payuttāyuttavācāya, cha panāpattiyo phuse.</p>
              <p>942.</p>
              <p>Ājīvahetu pāpiccho, icchāpakatamānaso;</p>
              <p>Asantaṃ uttariṃ dhammaṃ, ullapanto parājito.</p>
              <p>943.</p>
              <p>Sañcarittaṃ samāpanne, tathā saṅghādisesatā;</p>
              <p>Yo te vasati ārāme, vadaṃ thullaccayaṃ phuse.</p>
              <p>944.</p>
              <p>Viññāpetvā paṇītaṃ tu, bhojanaṃ bhikkhu bhuñjati;</p>
              <p>Pācitti bhikkhuniyā ce, pāṭidesaniyaṃ siyā.</p>
              <p>945.</p>
              <p>Viññāpetvāna sūpaṃ vā, odanaṃ vā anāmayo;</p>
              <p>Bhikkhu bhuñjati ce tassa, hoti āpatti dukkaṭaṃ.</p>
              <p>946.</p>
              <p>Dasasatāni rattīnaṃ, chādetvāpattiyo pana;</p>
              <p>Dasa rattiyo vasitvāna, mucceyya pārivāsiko.</p>
              <p>947.</p>
              <p>Pārājikāni ^a^V0.0347^ea^ aṭṭheva, tevīsa garukā pana;</p>
              <p>Dveyevāniyatā vuttā, buddhenādiccabandhunā.</p>
              <p>948.</p>
              <p>Nissaggiyāni vuttāni, dvecattālīsa honti hi;</p>
              <p>Honti pācittiyā sabbā, aṭṭhāsītisataṃ pana.</p>
              <p>949.</p>
              <p>Pāṭidesaniyā ^a^M0.0393^ea^ vuttā, dvādaseva mahesinā;</p>
              <p>Vuttā pana susikkhena, pañcasattati sekhiyā.</p>
              <p>950.</p>
              <p>Paññattāni supaññena, gotamena yasassinā;</p>
              <p>Bhavanti pana sabbāni, aḍḍhuḍḍhāni satāni hi.</p>
              <p>951.</p>
              <p>Yo panetesu vattabbo;</p>
              <p>Sārabhūto vinicchayo;</p>
              <p>So mayā sakalo vutto;</p>
              <p>Samāseneva sabbathā.</p>
              <p>952.</p>
              <p>Mayā suṭṭhu vicāretvā, pāḷiaṭṭhakathānayaṃ;</p>
              <p>Katattā ādaraṃ katvā, uggahetabbamevidaṃ.</p>
              <p>953.</p>
              <p>Atthe akkharabandhe vā, viññāsassa kamepi vā;</p>
              <p>Kaṅkhā tasmā na kātabbā, kātabbā bahumānatā.</p>
              <p>954.</p>
              <p>Sauttaraṃ yo jānāti;</p>
              <p>Vinayassa vinicchayaṃ;</p>
              <p>Nissayaṃ so vimuñcitvā;</p>
              <p>Yathākāmaṅgamo siyā.</p>
              <p>955.</p>
              <p>Nissayaṃ dātukāmena, savibhaṅgaṃ samātikaṃ;</p>
              <p>Suṭṭhu vācuggataṃ katvā, ñatvā dātabbamevidaṃ.</p>
              <p>956.</p>
              <p>Imaṃ paṭhati cinteti, suṇāti paripucchati;</p>
              <p>Vāceti ca paraṃ niccaṃ, atthaṃ upaparikkhati.</p>
              <p>957.</p>
              <p>Yo tassa pana bhikkhussa, atthā vinayanissitā;</p>
              <p>Upaṭṭhahanti sabbeva, hatthe āmalakaṃ viya.</p>
              <p>958.</p>
              <p>Imaṃ paramamuttaraṃ uttaraṃ;</p>
              <p>Naro hamatasāgaraṃ sāgaraṃ;</p>
              <p>Abuddhijanasāradaṃ ^a^V0.0348^ea^ sāradaṃ;</p>
              <p>Siyā vinayapārago pārago.</p>
              <p>959.</p>
              <p>Ato ^a^M0.0394^ea^ hi niccaṃ imamuttamaṃ tamaṃ;</p>
              <p>Vidhūya sikkhe guṇasaṃhitaṃ hitaṃ;</p>
              <p>Naro hi sakkaccavapūrato rato;</p>
              <p>Sukhassa sabbaṅgaṇakammadaṃ padaṃ.</p>
              <p>960.</p>
              <p>Vinaye paṭubhāvakare parame;</p>
              <p>Piṭake paṭutaṃ abhipatthayatā;</p>
              <p>Vidhinā paṭunā paṭunā yatinā;</p>
              <p>Pariyāpuṇitabbamidaṃ satataṃ.</p>
            </h4>
          </h3>
        </h2>
        <h2>
          <h2n>Nigamanakathā</h2n>
          <h3>
            <h3n />
            <h4>
              <h4n />
              <p>961.</p>
              <p>Racito ^b^buddhadattena,^eb^ suddhacittena dhīmatā;</p>
              <p>Suciraṭṭhitikāmena, sāsanassa mahesino.</p>
              <p>962.</p>
              <p>Antarenantarāyaṃ tu, yathā siddhimupāgato;</p>
              <p>Atthato ganthato ceva, uttaroyamanuttaro.</p>
              <p>963.</p>
              <p>Tathā sijjhantu saṅkappā, sattānaṃ dhammasaṃyutā;</p>
              <p>Rājā pātu mahiṃ sammā, kāle devo pavassatu.</p>
              <p>964.</p>
              <p>Yāva tiṭṭhati selindo, yāva cando virocati;</p>
              <p>Tāva tiṭṭhatu saddhammo, gotamassa mahesino.</p>
              <p>965.</p>
              <p>Khantisoraccasosīlya-buddhisaddhādayādayo;</p>
              <p>Patiṭṭhitā guṇā yasmiṃ, ratanānīva sāgare.</p>
              <p>966.</p>
              <p>Vinayācārayuttena, tena sakkacca sādaraṃ;</p>
              <p>Yācito ^b^saṅghapālena,^eb^ therena thiracetasā.</p>
              <p>967.</p>
              <p>Suciraṭṭhitikāmena ^a^V0.0349^ea^, vinayassa mahesino;</p>
              <p>Bhikkhūnaṃ pāṭavatthāya, vinayassa vinicchaye.</p>
              <p>968.</p>
              <p>Akāsiṃ ^a^M0.0395^ea^ paramaṃ etaṃ, ^b^uttaraṃ^eb^ nāma nāmato;</p>
              <p>Savane sādaraṃ katvā, sikkhitabbo tato ayaṃ.</p>
              <p>969.</p>
              <p>Paññāsādhikasaṅkhyāni, navagāthāsatāni hi;</p>
              <p>Gaṇanā uttarassāyaṃ, chandasānuṭṭhubhena tu.</p>
              <p>970.</p>
              <p>Gāthā catusahassāni, satañca ūnavīsati;</p>
              <p>Pamāṇato imā vuttā, vinayassa vinicchayeti.</p>
              <p>Iti tambapaṇṇiyena paramaveyyākaraṇena tipiṭakanayavidhikusalena paramakavijanahadayapadumavanavikasanakarena kavivaravasabhena paramaratikaravaramadhuravacanuggārena uragapurena ^b^buddhadattena^eb^ racito uttaravinicchayo samattoti.</p>
              <p>Uttaravinicchayo niṭṭhito.</p>
            </h4>
          </h3>
        </h2>
      </h1>
    </h0>
  </ha>
</body>
